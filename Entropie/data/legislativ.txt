PARLAMENTUL ROMÂNIEI CAMERA DEPUTAȚILOR SENATUL L E G E privind Codul civil Parlamentul României adoptă prezenta lege. TITLUL PRELIMINAR Despre legea civilă CAPITOLUL I Dispoziții generale Obiectul Codului civil Art. 1. – Dispozițiile prezentului cod reglementează raporturile patrimoniale și pe cele nepatrimoniale dintre persoane, ca subiecte de drept civil. Conținutul Codului civil Art. 2. – Prezentul cod este alcătuit dintr-un ansamblu de reguli care constituie dreptul comun pentru toate domeniile la care se referă litera sau spiritul dispozițiilor sale. Aplicarea generală a Codului civil Art. 3. – (1) Dispozițiile prezentului cod se aplică și raporturilor dintre profesioniști, precum și raporturilor dintre aceștia și orice alte subiecte de drept civil. (2) Sunt considerați profesioniști toți cei care exploatează o întreprindere. (3) Constituie exploatarea unei întreprinderi exercitarea sistematică, de 2 către una sau mai multe persoane, a unei activități organizate ce constă în producerea, administrarea ori înstrăinarea de bunuri sau în prestarea de servicii, indiferent dacă are sau nu ca scop obținerea de profit. Aplicarea prioritară a tratatelor internaționale privind drepturile omului Art. 4. – (1) În materiile reglementate de prezentul cod, dispozițiile privind drepturile și libertățile persoanelor vor fi interpretate și aplicate în concordanță cu Constituția, Declarația Universală a Drepturilor Omului, pactele și celelalte tratate la care România este parte. (2) Dacă există neconcordanțe între pactele și tratatele privitoare la drepturile fundamentale ale omului, la care România este parte, și prezentul cod, au prioritate reglementările internaționale, cu excepția cazului în care prezentul cod conține dispoziții mai favorabile. Aplicarea prioritară a dreptului comunitar Art. 5. – În materiile reglementate de prezentul cod, normele dreptului comunitar se aplică în mod prioritar, indiferent de calitatea sau statutul părților. CAPITOLUL II Aplicarea legii civile Aplicarea în timp a legii civile Art. 6. – Legea civilă este aplicabilă cât timp este în vigoare. Ea nu are putere retroactivă. Teritorialitatea legii civile Art. 7. – (1) Actele normative adoptate de autoritățile și instituțiile publice centrale se aplică pe întreg teritoriul țării, afară de cazul în care se prevede altfel. (2) Actele normative adoptate, în condițiile legii, de autoritățile și instituțiile administrației publice locale se aplică numai în raza lor de competență teritorială. Extrateritorialitatea legii civile Art. 8. – În cazul raporturilor juridice cu element de extraneitate, determinarea legii civile aplicabile se face ținându-se seama de normele de drept internațional privat cuprinse în cartea a VII-a din prezentul Cod civil. CAPITOLUL III Interpretarea și efectele legii civile Interpretarea legii Art. 9. – (1) Cel care a adoptat norma civilă este competent să facă și interpretarea ei oficială. (2) Norma interpretativă produce efecte numai pentru viitor. (3) Interpretarea legii de către instanță se face numai în scopul aplicării ei în cazul dedus judecății. Uzanțele și principiile generale Art. 10. – (1) În cazurile neprevăzute de lege, se aplică uzanțele, iar în lipsa acestora, dispozițiile legale privitoare la situații juridice asemănătoare, iar când nu există asemenea dispoziții, principiile generale ale dreptului. 3 (2) În materiile reglementate prin lege, uzanțele produc efecte numai în măsura în care sunt recunoscute ori admise în mod expres de lege. (3) Uzanțele publicate în culegeri elaborate de către autoritățile sau instituțiile competente în domeniu se prezumă că există, până la proba contrară. (4) În sensul prezentului cod, prin uzanțe se înțelege obiceiul locului și uzurile profesionale. Aplicarea unor categorii de legi Art. 11. – (1) Legile care derogă de la o dispoziție generală, care restrâng exercițiul unor drepturi civile sau care prevăd sancțiuni civile se aplică numai în cazurile expres prevăzute de lege. (2) Nu se poate deroga prin convenții sau acte juridice unilaterale de la legile care interesează ordinea publică sau de la bunele moravuri. Libertatea de a dispune Art. 12. – (1) Oricine poate dispune liber de bunurile sale, dacă legea nu prevede în mod expres altfel. (2) Nimeni nu poate dispune cu titlu gratuit, dacă este insolvabil. Renunțarea la drept Art. 13. – Renunțarea la un drept nu se prezumă. Buna-credință Art. 14. – (1) Persoanele fizice și persoanele juridice participante la raporturile juridice civile trebuie să își exercite drepturile și să își execute obligațiile cu bună-credință, în acord cu ordinea publică și bunele moravuri. (2) Buna-credință se prezumă până la proba contrară. Abuzul de drept Art. 15. – Niciun drept nu poate fi exercitat în scopul de a vătăma sau păgubi pe altul ori într-un mod excesiv și nerezonabil, contrar bunei-credințe. Vinovăția Art. 16. – (1) Dacă prin lege nu se prevede altfel, persoana răspunde numai pentru faptele sale săvârșite cu intenție sau din culpă. (2) Fapta este săvârșită cu intenție când autorul prevede rezultatul faptei sale și fie urmărește producerea lui prin intermediul faptei, fie, deși nu îl urmărește, acceptă posibilitatea producerii acestui rezultat. (3) Fapta este săvârșită din culpă când autorul fie prevede rezultatul faptei sale, dar nu îl acceptă, socotind fără temei că nu se va produce, fie nu prevede rezultatul faptei, deși trebuia să îl prevadă. Culpa este gravă atunci când autorul a acționat cu o neglijență sau imprudență pe care nici persoana cea mai lipsită de dibăcie nu ar fi manifestat-o față de propriile interese. (4) Atunci când legea condiționează efectele juridice ale unei fapte de săvârșirea sa din culpă, condiția este îndeplinită și dacă fapta a fost săvârșită cu intenție. Eroarea comună și invincibilă Art. 17. – (1) Nimeni nu poate transmite sau constitui mai multe drepturi decât are el însuși. (2) Cu toate acestea, când cineva, împărtășind o credință comună și invincibilă, a considerat că o persoană are un anumit drept sau o anumită calitate juridică, instanța judecătorească, ținând seama de împrejurări, va putea hotărî că actul încheiat în această stare va produce, față de cel aflat în eroare, aceleași 4 efecte ca și când ar fi valabil, afară de cazul în care desființarea lui nu i-ar cauza niciun prejudiciu. (3) Eroarea comună și invincibilă nu se prezumă. (4) Dispozițiile prezentului articol nu sunt aplicabile în materie de carte funciară și nici în alte materii în care legea reglementează un sistem de publicitate. CAPITOLUL IV Publicitatea drepturilor, a actelor și a faptelor juridice Obiectul publicității și modalitățile de realizare Art. 18. – (1) Drepturile, actele și faptele privitoare la starea și capacitatea persoanelor, cele în legătură cu bunurile care aparțin acestora, precum și orice alte raporturi juridice sunt supuse publicității în cazurile expres prevăzute de lege. (2) Publicitatea se realizează prin cartea funciară, Arhiva Electronică de Garanții Reale Mobiliare, denumită în continuare arhivă, registrul comerțului, precum și prin alte forme de publicitate prevăzute de lege. Condițiile de publicitate Art. 19. – (1) Procedura și condițiile de publicitate se stabilesc prin lege. (2) Îndeplinirea formalității de publicitate poate fi cerută de orice persoană, chiar dacă este lipsită de capacitatea de exercițiu. (3) Orice renunțare sau restrângere a dreptului de a îndeplini o formalitate de publicitate, precum și orice clauză penală sau altă sancțiune stipulată pentru a împiedica exercitarea acestui drept sunt considerate nescrise. (4) Nimeni nu poate invoca faptul că nu a cunoscut dreptul, actul sau faptul supus publicității, dacă formalitatea de publicitate a fost legal îndeplinită. Efectele publicității Art. 20. - (1) Publicitatea asigură opozabilitatea dreptului, actului, faptului, precum și a oricărui alt raport juridic supus publicității, stabilește rangul acestora și, dacă legea prevede în mod expres, condiționează constituirea sau efectele lor juridice. (2) Între părți sau succesorii lor, universali ori cu titlu universal, după caz, drepturile, actele sau faptele juridice, precum și orice alte raporturi juridice produc efecte depline, chiar dacă nu au fost îndeplinite formalitățile de publicitate, afară de cazul în care prin lege se dispune altfel. (3) Publicitatea nu validează dreptul, actul sau faptul supus ori admis la publicitate. Cu toate acestea, în cazurile și condițiile expres prevăzute de lege, ea poate produce efecte achizitive în favoarea terților dobânditori de bună-credință. (4) Publicitatea nu întrerupe cursul prescripției extinctive, afară de cazul în care prin lege se dispune altfel. 5 Prezumțiile Art. 21. – (1) Dacă un drept, act sau fapt a fost înscris într-un registru public, se prezumă că el există, cât timp nu a fost radiat sau modificat în condițiile legii. (2) În cazul în care un drept, act sau fapt a fost radiat, se prezumă că el nu există. Lipsa publicității. Sancțiuni Art. 22. – (1) Dacă formalitatea de publicitate nu a fost realizată, iar aceasta nu era prevăzută de lege cu caracter constitutiv, drepturile, actele, faptele sau alte raporturi juridice supuse publicității sunt inopozabile terților, afară de cazul în care se dovedește că aceștia le-au cunoscut pe altă cale. (2) Atunci când legea prevede că simpla cunoaștere de fapt nu suplinește lipsa de publicitate, absența acesteia poate fi invocată de orice persoană interesată, inclusiv de terțul care a cunoscut, pe altă cale, dreptul, actul, faptul sau raportul juridic supus publicității. (3) În toate cazurile însă, simpla cunoaștere a dreptului, actului, faptului sau raportului juridic nu suplinește lipsa de publicitate față de alte persoane decât terțul care, în fapt, le-a cunoscut. Concursul dintre formele de publicitate Art. 23. – Dacă un drept, act, fapt sau orice raport juridic este supus în același timp unor formalități de publicitate diferite, neefectuarea unei cerințe de publicitate nu este acoperită de îndeplinirea alteia. Consultarea registrelor publice Art. 24. – Orice persoană, chiar fără a justifica un interes, poate, în condițiile legii, să consulte registrele publice privitoare la un drept, act, fapt sau o anumită situație juridică și să obțină extrase sau copii certificate de pe acestea. CARTEA I Despre persoane TITLUL I Dispoziții generale Subiectele de drept civil Art. 25. – (1) Subiectele de drept civil sunt persoanele fizice și persoanele juridice. (2) Persoana fizică este omul, privit individual, ca titular de drepturi și de obligații civile. (3) Persoana juridică este orice formă de organizare care, întrunind condițiile cerute de lege, este titulară de drepturi și de obligații civile. Recunoașterea drepturilor și libertăților civile Art. 26. – Drepturile și libertațile civile ale persoanelor fizice, precum și drepturile și libertațile civile ale persoanelor juridice sunt ocrotite și garantate de lege. 6 Cetățenii străini și apatrizii Art. 27. – (1) Cetățenii străini și apatrizii sunt asimilați, în condițiile legii, cu cetățenii români, în ceea ce privește drepturile și libertățile lor civile. (2) Asimilarea se aplică în mod corespunzător și persoanelor juridice străine. Capacitatea civilă Art. 28. – (1) Capacitatea civilă este recunoscută tuturor persoanelor. (2) Orice persoană are capacitate de folosință și, cu excepția cazurilor prevăzute de lege, capacitate de exercițiu. Limitele capacității civile Art. 29. – (1) Nimeni nu poate fi îngrădit în capacitatea de folosință sau lipsit, în tot sau în parte, de capacitatea de exercițiu, decât în cazurile și condițiile expres prevăzute de lege. (2) Nimeni nu poate renunța, în tot sau în parte, la capacitatea de folosință sau la capacitatea de exercițiu. Egalitatea în fața legii civile Art. 30. – Rasa, culoarea, naționalitatea, originea etnică, limba, religia, vârsta, sexul sau orientarea sexuală, opinia, convingerile personale, apartenența politică, sindicală, la o categorie socială ori la o categorie defavorizată, averea, originea socială, gradul de cultură, precum și orice altă situație similară, nu au nicio influență asupra capacității civile. Patrimoniul. Mase patrimoniale și patrimonii de afectațiune Art. 31. – (1) Orice persoană fizică sau persoană juridică este titulară a unui patrimoniu. (2) Acesta poate face obiectul unei diviziuni sau afectațiuni, însă numai în cazurile și condițiile prevăzute de lege. (3) Sunt patrimonii de afectațiune masele patrimoniale fiduciare, constituite potrivit dispozițiilor titlului IV al cărții a III-a, cele afectate exercitării unei profesii autorizate, precum și alte patrimonii astfel determinate. Transferul intrapatrimonial Art. 32. – (1) În caz de diviziune sau afectațiune, transferul drepturilor și obligațiilor dintr-o masă patrimonială în alta, în cadrul aceluiași patrimoniu, se face cu respectarea condițiilor prevăzute de lege și fără a prejudicia drepturile creditorilor asupra fiecărei mase patrimoniale. (2) În toate cazurile prevăzute la alin. (1), transferul drepturilor și obligațiilor dintr-o masă patrimonială în alta nu constituie o înstrăinare. Patrimoniul profesional individual Art. 33. – (1) Constituirea masei patrimoniale afectate exercitării în mod individual a unei profesii autorizate se stabilește prin actul încheiat de titular, cu respectarea condițiilor de formă și de publicitate prevăzute de lege. (2) Dispozițiile alin.(1) se aplică în mod corespunzător și în cazul măririi sau micșorării patrimoniului profesional individual. (3) Lichidarea patrimoniului profesional individual se face în condițiile prevăzute de legea specială. 7 TITLUL II Persoana fizică CAPITOLUL I Capacitatea civilă a persoanei fizice Secțiunea 1 Capacitatea de folosință Noțiunea Art. 34. – Capacitatea de folosință este aptitudinea persoanei de a avea drepturi și obligații civile. Durata capacității de folosință Art. 35. – Capacitatea de folosință începe la nașterea persoanei și încetează odată cu moartea acesteia. Drepturile copilului conceput Art. 36. – Drepturile copilului sunt recunoscute de la concepțiune, însă numai dacă el se naște viu. Dispozițiile art. 412 referitoare la timpul legal al concepțiunii sunt aplicabile. Secțiunea a 2-a Capacitatea de exercițiu Noțiunea Art. 37. – Capacitatea de exercițiu este aptitudinea persoanei de a încheia singură acte juridice civile. Începutul capacității de exercițiu Art. 38. – (1) Capacitatea de exercițiu deplină începe la data când persoana devine majoră. (2) Persoana devine majoră la împlinirea vârstei de 18 ani. Situația minorului căsătorit Art. 39. – (1) Minorul dobândește, prin căsătorie, capacitatea deplină de exercițiu. (2) În cazul în care căsătoria este anulată, minorul care a fost de bunăcredință la încheierea căsătoriei păstrează capacitatea deplină de exercițiu. Capacitatea de exercițiu anticipată Art. 40. – Pentru motive temeinice, instanța de tutelă poate recunoaște minorului care a împlinit vârsta de 16 ani capacitatea deplină de exercițiu. În acest scop, vor fi ascultați și părinții sau tutorele minorului, luându-se, când este cazul, și avizul consiliului de familie. Capacitatea de exercițiu restrânsă Art. 41. – (1) Minorul care a împlinit vârsta de 14 ani are capacitatea de exercițiu restrânsă. (2) Actele juridice ale minorului cu capacitate de exercițiu restrânsă se 8 încheie de către acesta, cu încuviințarea părinților sau, după caz, a tutorelui, iar în cazurile prevăzute de lege, și cu autorizarea instanței de tutelă. Încuviințarea sau autorizarea poate fi dată, cel mai târziu, în momentul încheierii actului. (3) Cu toate acestea, minorul cu capacitate de exercițiu restrânsă poate face singur acte de conservare, acte de administrare care nu îl prejudiciază, precum și acte de dispoziție de mică valoare, cu caracter curent și care se execută la data încheierii lor. Actele minorului care a împlinit vârsta de 15 ani Art. 42. – (1) Minorul care a împlinit vârsta de 15 ani poate să încheie acte juridice referitoare la munca, la îndeletnicirile artistice sau sportive ori la profesia sa, cu încuviințarea părinților sau a tutorelui, precum și cu respectarea dispozițiilor legii speciale, dacă este cazul. (2) În acest caz, minorul exercită singur drepturile și execută tot astfel obligațiile izvorâte din aceste acte și poate dispune singur de veniturile dobândite. Lipsa capacității de exercițiu Art. 43. – (1) În afara altor cazuri prevăzute de lege, nu au capacitate de exercițiu: a) minorul care nu a împlinit vârsta de 14 ani; b) interzisul judecătoresc. (2) Pentru cei care nu au capacitate de exercițiu, actele juridice se încheie, în numele acestora, de reprezentanții lor legali, în condițiile prevăzute de lege. (3) Cu toate acestea, persoana lipsită de capacitatea de exercițiu poate încheia singură actele anume prevăzute de lege, actele de conservare, precum și actele de dispoziție de mică valoare, cu caracter curent și care se execută la momentul încheierii lor. (4) Actele pe care minorul le poate încheia singur pot fi făcute și de reprezentantul său legal, afară de cazul în care legea ar dispune altfel sau natura actului nu i-ar permite acest lucru. Sancțiunea Art. 44. – Actele făcute de persoana lipsită de capacitate de exercițiu sau cu capacitate de exercițiu restrânsă, altele decât cele prevăzute la art. 41 alin. (3) și la art. 43 alin. (3), precum și actele făcute de tutore fără autorizarea instanței de tutelă, atunci când această autorizare este cerută de lege, sunt lovite de nulitate relativă, chiar fără dovedirea unui prejudiciu. Frauda comisă de incapabil Art. 45. – Nulitatea relativă nu este înlăturată de simpla declarație a celui lipsit de capacitate de exercițiu sau cu capacitate de exercițiu restrânsă că este capabil să contracteze. Dacă însă a folosit manopere dolosive, instanța, la cererea părții induse în eroare, poate considera valabil contractul atunci când apreciază că aceasta ar constitui o sancțiune civilă adecvată. Regimul nulității Art. 46. – (1) Cel lipsit de capacitate de exercițiu sau cu capacitate de exercițiu restrânsă poate invoca și singur, în apărare, nulitatea actului pentru incapacitatea sa rezultată din minoritate ori din punerea sub interdicție judecătorească. (2) Persoanele capabile de a contracta nu pot opune minorului sau celui pus sub interdicție judecătorească incapacitatea acestuia. 9 (3) Acțiunea în anulare poate fi exercitată de reprezentantul legal, de minorul care a împlinit vârsta de 14 ani, precum și de ocrotitorul legal. (4) Atunci când actul s-a încheiat fără autorizarea instanței de tutelă, necesară potrivit legii, aceasta va sesiza procurorul în vederea exercitării acțiunii în anulare. Limitele obligației de restituire Art. 47. – Persoana lipsită de capacitate de exercițiu sau cu capacitate de exercițiu restrânsă nu este obligată la restituire, decât în limita folosului realizat. Dispozițiile art.1.635-1.649 se aplică în mod corespunzător. Confirmarea actului anulabil Art. 48. – Minorul devenit major poate confirma actul făcut singur în timpul minorității, atunci când el trebuia să fie reprezentat sau asistat. După descărcarea tutorelui, el poate, de asemenea, să confirme actul făcut de tutorele său fără respectarea tuturor formalităților cerute pentru încheierea lui valabilă. În timpul minorității, confirmarea actului anulabil se poate face numai în condițiile art.1.263 și art. 1.264. Secțiunea a 3-a Declararea judecătorească a morții Cazul general Art. 49. – (1) În cazul în care o persoană este dispărută și există indicii că a încetat din viață, aceasta poate fi declarată moartă prin hotărâre judecătorească, la cererea oricărei persoane interesate, dacă au trecut cel puțin 2 ani de la data primirii ultimelor informații sau indicii din care rezultă că era în viață. (2) Dacă data primirii ultimelor informații sau indicii despre cel dispărut nu se poate stabili cu exactitate, termenul prevăzut în alin.(1) se socotește de la sfârșitul lunii în care s-au primit ultimele informații sau indicii, iar în cazul în care nu se poate stabili nici luna, de la sfârșitul anului calendaristic. Cazuri speciale Art. 50. – (1) Cel dispărut în împrejurări deosebite, cum sunt inundațiile, cutremurul, catastrofa de cale ferată ori aeriană, naufragiul, în cursul unor fapte de război sau într-o altă împrejurare asemănătoare, ce îndreptățește a se presupune decesul, poate fi declarat mort, dacă au trecut cel puțin 6 luni de la data împrejurării în care a avut loc dispariția. (2) Dacă ziua în care a intervenit împrejurarea când a avut loc dispariția nu poate fi stabilită, sunt aplicabile, în mod corespunzător, dispozițiile art. 49 alin. (2). (3) Atunci când este sigur că decesul s-a produs, deși cadavrul nu poate fi găsit sau identificat, moartea poate fi declarată prin hotărâre judecătorească fără a se aștepta împlinirea vreunui termen de la dispariție. Procedura de declarare a morții Art. 51. – Soluționarea cererii de declarare a morții se face potrivit dispozițiilor Codului de procedură civilă. Data prezumată a morții celui dispărut Art. 52. – (1) Cel declarat mort este socotit că a încetat din viață la data pe care hotărârea rămasă definitivă a stabilit-o ca fiind aceea a morții. Dacă hotărârea nu 10 arată și ora morții, se socotește că cel declarat mort a încetat din viață în ultima oră a zilei stabilite ca fiind aceea a morții. (2) În lipsa unor indicii îndestulătoare, se va stabili că cel declarat mort a încetat din viață în ultima oră a celei din urmă zile a termenului prevăzut de art.49 sau art.50, după caz. (3) Instanța judecătorească poate rectifica data morții stabilită potrivit dispozițiilor alin. (1) și (2), dacă se dovedește că nu era posibil ca persoana declarată moartă să fi decedat la acea dată. În acest caz, data morții este cea stabilită prin hotărârea de rectificare. Prezumția Art. 53. – Cel dispărut este socotit a fi în viață, dacă nu a intervenit o hotărâre declarativă de moarte rămasă definitivă. Anularea hotărârii de declarare a morții Art. 54. – (1) Dacă cel declarat mort este în viață se poate cere, oricând, anularea hotărârii prin care s-a declarat moartea. (2) Cel care a fost declarat mort poate cere, după anularea hotărârii declarative de moarte, înapoierea bunurilor sale în natură, iar dacă aceasta nu este cu putință, restituirea lor prin echivalent. Cu toate acestea, dobânditorul cu titlu oneros nu este obligat să le înapoieze decât dacă, sub rezerva dispozițiilor în materie de carte funciară, se va face dovada că la data dobândirii știa ori trebuia să știe că persoana declarată moartă este în viață. Descoperirea certificatului de deces Art. 55. - Orice persoană interesată poate cere oricând anularea hotărârii declarative de moarte, în cazul în care se descoperă certificatul de deces al celui declarat mort. Plata făcută moștenitorilor aparenți Art. 56. – Plata făcută moștenitorilor legali sau legatarilor unei persoane, care reapare ulterior hotărârii declarative de moarte, este valabilă și liberatorie, dacă a fost făcută înainte de radierea din registrul de stare civilă a mențiunii privitoare la deces, cu excepția cazului în care cel care a făcut plata a cunoscut faptul că persoana declarată moartă este în viață. Drepturile moștenitorului aparent Art. 57. – Moștenitorul aparent care află că persoana care a fost declarată decedată prin hotărâre judecătorească este în viață păstrează posesia bunurilor și dobândește fructele acestora, cât timp cel reapărut nu solicită restituirea lor. CAPITOLUL II Respectul ființei umane și al drepturilor ei inerente Secțiunea 1 Dispoziții comune Drepturile personalității Art. 58. – (1) Orice persoană are dreptul la viață, la sănătate, la integritate fizică și psihică, la onoare și reputație, dreptul la respectarea vieții private, precum și dreptul la propria imagine. (2) Aceste drepturi nu sunt transmisibile. 11 Atributele de identificare Art. 59. – Orice persoană are dreptul la nume, la domiciliu, la reședință, precum și la o stare civilă, dobândite în condițiile legii. Dreptul de a dispune de sine însuși Art. 60. – Persoana fizică are dreptul să dispună de sine însăși, dacă nu încalcă drepturile și libertățile altora, ordinea publică sau bunele moravuri. Secțiunea a 2-a Drepturile la viață, la sănătate și la integritate ale persoanei fizice Garantarea drepturilor inerente ființei umane Art. 61. – (1) Viața, sănătatea și integritatea fizică și psihică a oricărei persoane sunt garantate și ocrotite în mod egal de lege. (2) Interesul și binele ființei umane trebuie să primeze asupra interesului unic al societății sau al științei. Interzicerea practicii eugenice Art. 62. – (1) Nimeni nu poate aduce atingere speciei umane. (2) Este interzisă orice practică eugenică prin care se tinde la organizarea selecției persoanelor. Intervențiile asupra caracterelor genetice Art. 63. – (1) Sunt interzise orice intervenții medicale asupra caracterelor genetice având drept scop modificarea descendenței persoanei, cu excepția celor care privesc prevenirea și tratamentul maladiilor genetice. (2) Este interzisă orice intervenție având drept scop crearea unei ființe umane genetic identice unei alte ființe umane vii sau moarte, precum și crearea de embrioni umani în scopuri de cercetare. (3) Utilizarea tehnicilor de reproducere umană asistată medical nu este admisă pentru alegerea sexului viitorului copil decât în scopul evitării unei boli ereditare grave legate de sexul acestuia. Inviolabilitatea corpului uman Art. 64. – (1) Corpul uman este inviolabil. (2) Orice persoană are dreptul la integritatea sa fizică și psihică. Nu se poate aduce atingere integrității ființei umane, decât în cazurile și în condițiile expres și limitativ prevăzute de lege. Examenul caracteristicilor genetice Art. 65. – (1) Examenul caracteristicilor genetice ale unei persoane nu poate fi întreprins decât în scopuri medicale sau de cercetare științifică, efectuate în condițiile legii. (2) Identificarea unei persoane pe baza amprentelor sale genetice nu poate fi efectuată decât în cadrul unei proceduri judiciare civile sau penale, după caz, sau în scopuri medicale ori de cercetare științifică, efectuate în condițiile legii. Interzicerea unor acte patrimoniale Art. 66. – Orice acte care au ca obiect conferirea unei valori patrimoniale corpului uman, elementelor sau produselor sale sunt lovite de nulitate absolută, cu excepția cazurilor expres prevăzute de lege. 12 Intervențiile medicale asupra unei persoane Art. 67. – Nicio persoană nu poate fi supusă experiențelor, testelor, prelevărilor, tratamentelor sau altor intervenții în scop terapeutic ori în scop de cercetare științifică, decât în cazurile și în condițiile expres și limitativ prevăzute de lege. Prelevarea și transplantul de la persoanele în viață Art. 68. – (1) Prelevarea și transplantul de organe, țesuturi și celule de origine umană de la donatori în viață se face exclusiv în cazurile și condițiile prevăzute de lege, cu acordul scris, liber, prealabil și expres al acestora și numai după ce au fost informați, în prealabil, asupra riscurilor intervenției. În toate cazurile, donatorul poate reveni asupra consimțământului dat, până în momentul prelevării. (2) Se interzice prelevarea de organe, țesuturi și celule de origine umană de la minori, precum și de la persoanele aflate în viață, lipsite de discernământ din cauza unui handicap mintal, unei tulburări mintale grave sau dintr-un alt motiv similar, în afara cazurilor expres prevăzute de lege. Sesizarea instanței judecătorești Art. 69. – La cererea persoanei interesate, instanța poate lua toate măsurile necesare pentru a împiedica sau a face să înceteze orice atingere ilicită adusă integrității corpului uman, precum și pentru a dispune repararea, în condițiile prevăzute la art. 252-256, a daunelor materiale și morale suferite. Secțiunea a 3-a Respectul vieții private și al demnității persoanei umane Dreptul la libera exprimare Art. 7 0. – (1) Orice persoană are dreptul la libera exprimare. (2) Exercitarea acestui drept nu poate fi restrânsă decât în cazurile și limitele prevăzute la art. 75. Dreptul la viața privată Art. 71. – (1) Orice persoană are dreptul la respectarea vieții sale private. (2) Nimeni nu poate fi supus vreunor imixtiuni în viața intimă, personală sau de familie, nici în domiciliul, reședința sau corespondența sa, fără consimțământul său ori fără respectarea limitelor prevăzute la art. 75. (3) Este, de asemenea, interzisă utilizarea, în orice mod, a corespondenței, manuscriselor sau altor documente personale, precum și a informațiilor din viața privată a unei persoane, fără acordul acesteia ori fără respectarea limitelor prevăzute de art. 75. Dreptul la demnitate Art. 72. – (1) Orice persoană are dreptul la respectarea demnității sale. (2) Este interzisă orice atingere adusă onoarei și reputației unei persoane, fără consimțământul acesteia ori fără respectarea limitelor prevăzute la art. 75. Dreptul la propria imagine Art. 73. – (1) Orice persoană are dreptul la propria imagine. (2) În exercitarea dreptului la propria imagine, ea poate să interzică ori să împiedice reproducerea, în orice mod, a înfățișării sale fizice ori a vocii sale sau, după caz, utilizarea unei asemenea reproduceri. Dispozițiile art. 75 rămân aplicabile. 13 Atingeri aduse vieții private Art. 74. - Sub rezerva aplicării dispozițiilor art. 75, pot fi considerate ca atingeri aduse vieții private: a) intrarea sau rămânerea fără drept în locuință sau luarea din aceasta a oricărui obiect fără acordul celui care o ocupă în mod legal; b) interceptarea fără drept a unei convorbiri private săvârșite prin orice mijloace tehnice sau utilizarea, în cunoștință de cauză, a unei asemenea interceptări; c) captarea ori utilizarea imaginii sau a vocii unei persoane, aflată într-un spațiu privat, fără acordul acesteia; d) difuzarea de imagini care prezintă interioare ale unui spațiu privat, fără acordul celui care îl ocupă în mod legal; e) ținerea vieții private sub observație, prin orice mijloace, în afară de cazurile prevăzute expres de lege; f) difuzarea de știri, dezbateri, anchete sau de reportaje scrise sau audiovizuale privind viața intimă, personală sau de familie, fără acordul persoanei în cauză; g) difuzarea de materiale conținând imagini privind o persoană aflată la tratament în unitățile de asistență medicală, precum și a datelor cu caracter personal privind starea de sănătate, problemele de diagnostic, prognostic, tratament, circumstanțe în legătură cu boala și cu alte diverse fapte, inclusiv rezultatul autopsiei, fără acordul persoanei în cauză, iar în cazul în care aceasta este decedată, fără acordul familiei sau al persoanelor îndreptățite; h) utilizarea, cu rea-credință, a numelui, imaginii, vocii sau asemănării cu o altă persoană; i) difuzarea sau utilizarea corespondenței, manuscriselor sau a altor documente personale, inclusiv a datelor privind domiciliul, reședința, precum și numerele de telefon ale unei persoane sau ale membrilor familiei sale, fără acordul persoanei căreia acestea îi aparțin sau care, după caz, are dreptul de a dispune de ele. Limitele Art. 75. – (1) Nu constituie o încălcare a drepturilor prevăzute în această secțiune atingerile care sunt permise de lege sau de convențiile și pactele internaționale privitoare la drepturile omului la care România este parte. (2) Exercitarea drepturilor și libertăților constituționale cu bună-credință și cu respectarea pactelor și convențiilor internaționale la care România este parte nu constituie o încălcare a drepturilor prevăzute în prezenta secțiune. Prezumția de consimțământ Art. 76. – Când însuși cel la care se referă o informație sau un material le pune la dispoziția unei persoane fizice ori persoane juridice despre care are cunoștință că își desfășoară activitatea în domeniul informării publicului, consimțământul pentru utilizarea acestora este prezumat, nefiind necesar un acord scris. Prelucrarea datelor personale Art. 77. – Orice prelucrare a datelor cu caracter personal, prin mijloace automate sau neautomate, se poate face numai în cazurile și condițiile prevăzute de legea specială. 14 Secțiunea a 4-a Respectul datorat persoanei și după decesul său Respectul datorat persoanei decedate Art. 78. – Persoanei decedate i se datorează respect cu privire la memoria sa, precum și cu privire la corpul său. Interzicerea atingerii memoriei persoanei decedate Art. 79. – Memoria persoanei decedate este protejată în aceleași condiții ca și imaginea și reputația persoanei aflate în viață. Respectarea voinței persoanei decedate Art. 80. – (1) Orice persoană poate determina felul propriilor funeralii și poate dispune cu privire la corpul său după moarte. În cazul celor lipsiți de capacitate de exercițiu sau al celor cu capacitate de exercițiu restrânsă este necesar și consimțământul scris al părinților sau, după caz, al tutorelui. (2) În lipsa dorinței exprese a persoanei decedate, va fi respectată, în ordine, voința soțului, părinților, descendenților, rudelor în linie colaterală până la al patrulea grad inclusiv, legatarilor universali sau cu titlu universal ori dispoziția primarului comunei, orașului, municipiului sau a sectorului municipiului București în a cărui rază teritorială a avut loc decesul. Prelevarea de la persoanele decedate Art. 81. – Prelevarea de organe, țesuturi și celule umane, în scop terapeutic sau științific, de la persoanele decedate se efectuează numai în condițiile prevăzute de lege, cu acordul scris, exprimat în timpul vieții, al persoanei decedate sau, în lipsa acestuia, cu acordul scris, liber, prealabil și expres dat, în ordine, de soțul supraviețuitor, de părinți, de descendenți ori, în sfârșit, de rudele în linie colaterală până la al patrulea grad inclusiv. CAPITOLUL III Identificarea persoanei fizice Secțiunea 1 Numele Dreptul la nume Art. 82. – Orice persoană are dreptul la numele stabilit sau dobândit, potrivit legii. Structura numelui Art. 83. – Numele cuprinde numele de familie și prenumele. Dobândirea numelui Art. 84. – (1) Numele de familie se dobândește prin efectul filiației și poate fi modificat prin efectul schimbării stării civile, în condițiile prevăzute de lege. (2) Prenumele se stabilește la data înregistrării nașterii, pe baza declarației de naștere. Este interzisă înregistrarea de către ofițerul de stare civilă a prenumelor indecente, ridicole și a altor asemenea, de natură a afecta ordinea publică și bunele moravuri ori interesele copilului, după caz. (3) Numele de familie și prenumele copilului găsit, născut din părinți 15 necunoscuți, precum și cele ale copilului care este părăsit de către mamă în spital, iar identitatea acesteia nu a fost stabilită în termenul prevăzut de lege, se stabilesc prin dispoziția primarului comunei, orașului, municipiului sau a sectorului municipiului București în a cărui rază teritorială a fost găsit copilul ori, după caz, s-a constatat părăsirea lui, în condițiile legii speciale. Schimbarea numelui pe cale administrativă Art. 85. – Cetățenii români pot obține, în condițiile legii, schimbarea pe cale administrativă a numelui de familie și a prenumelui sau numai a unuia dintre acestea. Secțiunea a 2-a Domiciliul și reședința Dreptul la domiciliu și reședință Art. 86. – (1) Cetățenii români au dreptul să-și stabilească ori să-și schimbe, în mod liber, domiciliul sau reședința, în țară sau în străinătate, cu excepția cazurilor anume prevăzute de lege. (2) Dacă prin lege nu se prevede altfel, o persoană fizică nu poate să aibă în același timp decât un singur domiciliu și o singură reședință, chiar și atunci când deține mai multe locuințe. Domiciliul Art. 87. – Domiciliul persoanei fizice, în vederea exercitării drepturilor și libertăților sale civile, este în locul unde își are principala așezare. Reședința Art. 88. – Reședința persoanei fizice este în locul unde își are locuința secundară. Stabilirea și schimbarea domiciliului Art. 89. – (1) Stabilirea sau schimbarea domiciliului se face cu respectarea dispozițiilor legii speciale. (2) Stabilirea sau schimbarea domiciliului nu operează decât atunci când cel care ocupă sau se mută într-un anumit loc a făcut-o cu intenția de a avea o așezare principală. (3) Dovada intenției rezultă din declarațiile persoanei făcute la organele administrative competente să opereze stabilirea sau schimbarea domiciliului, iar în lipsa acestor declarații, din orice alte împrejurări de fapt. Prezumția de domiciliu Art. 90. – (1) Reședința va fi considerată domiciliu când acesta nu este cunoscut. (2) În lipsă de reședință, persoana fizică este considerată că domiciliază la locul ultimului domiciliu, iar dacă acesta nu se cunoaște, la locul unde acea persoană se găsește. Dovada Art. 91. – (1) Dovada domiciliului și a reședinței se face cu mențiunile cuprinse în cartea de identitate. (2) În lipsa acestor mențiuni ori atunci când acestea nu corespund realității, stabilirea sau schimbarea domiciliului ori a reședinței nu va putea fi opusă altor persoane. 16 (3) Dispozițiile alin. (2) nu se aplică în cazul în care domiciliul sau reședința a fost cunoscută prin alte mijloace de cel căruia i se opune. Domiciliul minorului și al celui pus sub interdicție judecătorească Art. 92. - (1) Domiciliul minorului care nu a dobândit capacitate deplină de exercițiu în condițiile prevăzute de lege este la părinții săi sau la acela dintre părinți la care el locuiește în mod statornic. (2) În cazul în care părinții au domicilii separate și nu se înțeleg la care dintre ei va avea domiciliul copilul, instanța de tutelă, ascultând pe părinți, precum și pe copil, dacă acesta a împlinit vârsta de 10 ani, va decide ținând seama de interesele copilului. Până la rămânerea definitivă a hotărârii judecătorești, minorul este prezumat că are domiciliul la părintele la care locuiește în mod statornic. (3) Prin excepție, în situațiile prevăzute de lege, domiciliul minorului poate fi la bunici, la alte rude ori persoane de încredere, cu consimțământul acestora. De asemenea, domiciliul minorului poate fi și la o instituție de ocrotire. (4) Domiciliul minorului, în cazul în care numai unul dintre părinții săi îl reprezintă ori în cazul în care se află sub tutelă, precum și domiciliul persoanei puse sub interdicție judecătorească, este la reprezentantul legal. Cazurile speciale Art. 93. – Domiciliul copilului lipsit, temporar sau definitiv, de ocrotirea părinților săi și supus unor măsuri de protecție specială, în cazurile prevăzute de lege, se află la familia sau la persoanele cărora le-a fost dat în plasament. Domiciliul persoanei puse sub curatelă Art. 94. - În cazul în care s-a instituit o curatelă asupra bunurilor celui care a dispărut, acesta are domiciliul la curator, în măsura în care acesta este îndreptățit să-l reprezinte. Domiciliul la custode sau curator Art. 95. - Dacă a fost numit un custode sau un curator pentru administrarea bunurilor succesorale, cei chemați la moștenire au domiciliul la custode sau, după caz, la curator, în măsura în care acesta este îndreptățit să îi reprezinte. Domiciliul profesional Art. 96. – Cel care exploatează o întreprindere are domiciliul și la locul acelei întreprinderi, în tot ceea ce privește obligațiile patrimoniale ce s-au născut sau urmează a se executa în acel loc. Domiciliul ales Art. 97. – (1) Părțile unui act juridic pot să aleagă un domiciliu în vederea exercitării drepturilor sau a executării obligațiilor născute din acel act. (2) Alegerea domiciliului nu se prezumă, ci trebuie făcută în scris. 17 Secțiunea a 3-a Actele de stare civilă Starea civilă Art. 98. – Starea civilă este dreptul persoanei de a se individualiza, în familie și societate, prin calitățile strict personale care decurg din actele și faptele de stare civilă. Dovada stării civile Art. 99. – (1) Starea civilă se dovedește prin actele de naștere, căsătorie și deces întocmite, potrivit legii, în registrele de stare civilă, precum și prin certificatele de stare civilă eliberate pe baza acestora. (2) Actele de stare civilă sunt înscrisuri autentice și fac dovada până la înscrierea în fals, pentru ceea ce reprezintă constatările personale ale ofițerului de stare civilă și, până la proba contrară, pentru celelalte mențiuni. (3) Hotărârea judecătorească dată cu privire la starea civilă a unei persoane este opozabilă oricărei alte persoane cât timp printr-o nouă hotărâre nu s-a stabilit contrariul. (4) Dacă printr-o hotărâre judecătorească s-a stabilit o anumită stare civilă a unei persoane, iar printr-o hotărâre judecătorească ulterioară este admisă o acțiune prin care s-a contestat starea civilă astfel stabilită, prima hotărâre își pierde efectele la data rămânerii definitive a celei de a doua hotărâri. Anularea, completarea, modificarea sau rectificarea actelor de stare civilă Art. 100. – (1) Anularea, completarea sau modficarea actelor de stare civilă și a mențiunilor înscrise pe acestea se poate face numai în temeiul unei hotărâri judecătorești definitive. (2) Rectificarea actelor de stare civilă și a mențiunilor înscrise pe marginea acestora se poate face, din oficiu sau la cerere, numai în temeiul dispoziției primarului de la primăria care are în păstrare actul de stare civilă. (3) Starea civilă poate fi modificată în baza unei hotărâri de anulare, completare sau modificare a unui act de stare civilă numai dacă a fost formulată și o acțiune de modificare a stării civile, admisă printr-o hotărâre judecătorească rămasă definitivă. (4) Hotărârea judecătorească prin care se dispune anularea, completarea sau modificarea unui act de stare civilă, precum și înregistrarea făcută în temeiul unei asemenea hotărâri sunt opozabile oricărei alte persoane cât timp printr-o nouă hotărâre nu s-a stabilit contrariul. Înscrierea mențiunilor pe actul de stare civilă Art. 101. - Anularea, completarea, modificarea și rectificarea unui act de stare civilă sau a unei mențiuni înscrise pe acesta, dispuse prin hotărâre judecătorească rămasă definitivă ori, după caz, prin dispoziție a primarului, se înscrie numai prin mențiune pe actul de stare civilă corespunzător. În acest scop, hotărârea judecătorească rămasă definitivă se comunică de îndată, din oficiu, de către instanța care s-a pronunțat ultima asupra fondului. Actele întocmite de un ofițer de stare civilă necompetent Art. 102. – Actele de stare civilă întocmite de o persoană care a exercitat în mod public atribuțiile de ofițer de stare civilă, cu respectarea tuturor prevederilor legale, sunt valabile, chiar dacă acea persoană nu avea această calitate, afară de 18 cazul în care beneficiarii acestor acte au cunoscut, în momentul întocmirii lor, lipsa acestei calități. Alte mijloace de dovadă a stării civile Art. 103. – Starea civilă se poate dovedi, înaintea instanței judecătorești, prin orice mijloace de probă, dacă: a) nu au existat registre de stare civilă; b) registrele de stare civilă s-au pierdut ori au fost distruse, în tot sau în parte; c) nu este posibilă procurarea din străinătate a certificatului de stare civilă sau a extrasului de pe actul de stare civilă; d) întocmirea actului de stare civilă a fost omisă sau, după caz, refuzată. TITLUL III Ocrotirea persoanei fizice CAPITOLUL I Dispoziții generale Interesul persoanei ocrotite Art. 104. – (1) Orice măsură de ocrotire a persoanei fizice se stabilește numai în interesul acesteia. (2) La luarea unei măsuri de ocrotire, trebuie să se țină seama de posibilitatea persoanei fizice de a-și exercita drepturile și de a-și îndeplini obligațiile cu privire la persoana și bunurile sale. Persoanele ocrotite Art. 105. – Sunt supuși unor măsuri speciale de ocrotire minorii și cei care, deși capabili, din cauza bătrâneții, a bolii sau a altor motive prevăzute de lege nu pot să-și administreze bunurile și nici să-și apere interesele în condiții corespunzătoare. Măsurile de ocrotire Art. 106. – (1) Ocrotirea minorului se realizează prin părinți, prin instituirea tutelei, prin darea în plasament sau, după caz, prin alte măsuri de protecție specială anume prevăzute de lege. (2) Ocrotirea majorului are loc prin punerea sub interdicție judecătorească sau prin instituirea curatelei, în condițiile prevăzute de prezentul cod. Instanța de tutelă Art. 107. – Procedurile prevăzute de prezentul cod privind ocrotirea persoanei prin tutelă și curatelă sunt de competența instanței de tutelă și de familie stabilite potrivit legii, denumită în continuare instanța de tutelă. Ocrotirea persoanei prin tutelă Art. 108. - (1) Ocrotirea persoanei prin tutelă se realizează de către tutore, desemnat sau numit, în condițiile prezentului cod, precum și de către consiliul de familie, ca organ consultativ. (2) Consiliul de familie poate fi constituit de către instanța de tutelă numai la cererea persoanelor interesate. 19 (3) În cazul în care nu se constituie consiliul de familie, atribuțiile acestuia vor fi exercitate de către instanța de tutelă. Ocrotirea persoanei prin curatelă Art. 109. – Ocrotirea persoanei prin curatelă are loc numai în cazurile și condițiile prevăzute de lege. CAPITOLUL II Tutela minorului Secțiunea 1 Deschiderea tutelei Cazurile de instituire Art. 110. – Tutela minorului se instituie atunci când ambii părinți sunt, după caz, decedați, necunoscuți, decăzuți din exercițiul drepturilor părintești sau li s-a aplicat pedeapsa penală a interzicerii drepturilor părintești, puși sub interdicție judecătorească, dispăruți ori declarați judecătorește morți, precum și în cazul în care, la încetarea adopției, instanța hotărăște că este în interesul minorului instituirea unei tutele. Persoanele obligate să înștiințeze instanța de tutelă Art. 111. – Au obligația ca, de îndată ce află de existența unui minor lipsit de îngrijire părintească în cazurile prevăzute la art.110, să înștiințeze instanța de tutelă: a) persoanele apropiate minorului, precum și administratorii și locatarii casei în care locuiește minorul; b) serviciul de stare civilă, cu prilejul înregistrării morții unei persoane, precum și notarul public, cu prilejul deschiderii unei proceduri succesorale; c) instanțele judecătorești, reprezentanții Ministerului Public și ai poliției, cu prilejul pronunțării, luării sau executării unei măsuri privative de libertate; d) organele administrației publice locale, instituțiile de ocrotire, precum și orice altă persoană. Secțiunea a 2-a Tutorele Persoana care poate fi numită tutore Art. 112. – (1) Poate fi tutore o persoană fizică sau soțul și soția, împreună, dacă nu se află în vreunul dintre cazurile de incompatibilitate prevăzute de prezentul cod. (2) În cazul în care, în situația prevăzută la art.110 se află mai mulți minori care sunt frați sau surori, se numește, de regulă, un singur tutore. Persoanele care nu pot fi numite tutore Art. 113. – (1) Nu poate fi tutore: a) minorul, persoana pusă sub interdicție judecătorească sau cel pus sub curatelă; b) cel decăzut din exercițiul drepturilor părintești sau declarat incapabil de 20 a fi tutore; c) cel căruia i s-a restrâns exercițiul unor drepturi civile, fie în temeiul legii, fie prin hotărâre judecătorească, precum și cel cu rele purtări reținute ca atare de către o instanță judecătorească; d) cel care, exercitând o tutelă, a fost îndepărtat din aceasta în condițiile art. 158; e) cel aflat în stare de insolvabilitate; f) cel care, din cauza intereselor potrivnice cu cele ale minorului, nu ar putea îndeplini sarcina tutelei; g) cel înlăturat prin înscris autentic sau prin testament de către părintele care exercita singur, în momentul morții, autoritatea părintească. (2) Dacă una dintre împrejurările prevăzute la alin. (1) survine sau este descoperită în timpul tutelei, tutorele va fi îndepărtat, respectându-se aceeași procedură ca și la numirea lui. Desemnarea tutorelui de către părinte Art. 114. – (1) Părintele poate desemna, prin act unilateral sau prin contract de mandat, încheiate în formă autentică, ori, după caz, prin testament, persoana care urmează a fi numită tutore al copiilor săi. (2) Desemnarea făcută de părintele care în momentul morții era decăzut din drepturile părintești sau pus sub interdicție judecătorească, este lipsită de efecte. (3) Desemnarea făcută în condițiile prezentului articol poate fi revocată oricând de către părinte, chiar și printr-un înscris sub semnătură privată. Desemnarea mai multor tutori Art. 115. – În cazul în care au fost desemnate mai multe persoane ca tutore, fără vreo preferință, ori există mai multe rude, afini sau prieteni ai familiei minorului în stare să îndeplinească sarcinile tutelei și care își exprimă dorința de a fi tutore, instanța de tutelă va hotărî ținând seama de condițiile lor materiale, precum și de garanțiile morale necesare dezvoltării armonioase a minorului. Măsurile provizorii Art. 116. – (1) Cel chemat la tutelă în conformitate cu dispozițiile art.114 nu poate fi înlăturat de către instanță fără acordul său, decât dacă se află în vreunul dintre cazurile prevăzute la art.113 sau dacă prin numirea sa interesele minorului ar fi periclitate. (2) În cazul în care cel chemat la tutelă este numai temporar împiedicat în exercitarea atribuțiilor ce i-au fost conferite, instanța de tutelă, după încetarea împiedicării, îl numește tutore la cererea sa, dar nu mai târziu de 6 luni de la deschiderea tutelei. Până atunci, instanța desemnează un tutore provizoriu. (3) După trecerea celor 6 luni, dacă persoana desemnată nu a cerut numirea sa ca tutore, cel numit provizoriu tutore rămâne să îndeplinească în continuare sarcinile tutelei până la numirea unui tutore în condițiile art.118. Garanțiile Art. 117. – La numirea sau, după caz, în timpul tutelei, instanța de tutelă poate hotărî, din oficiu sau la cererea consiliului de familie, ca tutorele să dea garanții reale sau personale dacă interesele minorului cer o astfel de măsură. În acest caz, ea stabilește potrivit cu împrejurările felul și întinderea garanțiilor. 21 Numirea tutorelui de către instanța de tutelă Art. 118. – În lipsa unui tutore desemnat, instanța de tutelă numește cu prioritate ca tutore, dacă nu se opun motive întemeiate, o rudă sau un afin ori un prieten al familiei minorului, în stare să îndeplinească această sarcină ținând seama, după caz, de relațiile personale, de apropierea domiciliilor, de condițiile materiale și de garanțiile morale pe care le prezintă cel chemat la tutelă. Procedura de numire Art. 119. – (1) Numirea tutorelui se face, cu acordul acestuia, de către instanța de tutelă în camera de consiliu prin încheiere definitivă. Atunci când desemnarea tutorelui s-a făcut prin contract de mandat, cel desemnat tutore nu poate refuza numirea decât pentru motivele prevăzute la art.120 alin.(2). (2) Ascultarea minorului care a împlinit vârsta de 10 ani este obligatorie. (3) În lipsa unui tutore desemnat, dacă instanța de tutelă a constituit consiliul de familie, numirea tutorelui se face, potrivit alin. (1), cu consultarea consiliului de familie. (4) Încheierea de numire se comunică în scris tutorelui și se afișează la sediul instanței de tutelă și la primăria de la domiciliul minorului. (5) Drepturile și îndatoririle tutorelui încep de la data comunicării încheierii de numire. (6) Între timp, instanța de tutelă poate lua măsuri provizorii cerute de interesele minorului, putând chiar să numească un curator special. Refuzul continuării tutelei Art. 120. – (1) Cel numit tutore este dator să continue îndeplinirea sarcinilor tutelei. (2) Poate refuza continuarea tutelei: a) cel care are vârsta de 60 de ani împliniți; b) femeia însărcinată sau mama unui copil mai mic de 8 ani; c) cel care crește și educă 2 sau mai mulți copii; d) cel care, din cauza bolii, a infirmității, a felului activităților desfășurate, a depărtării domiciliului de locul unde se află bunurile minorului sau din alte motive întemeiate, nu ar mai putea să îndeplinească această sarcină. Înlocuirea tutorelui Art. 121. – Dacă vreuna dintre împrejurările prevăzute la art. 120 alin. (2) survine în timpul tutelei, tutorele poate cere să fie înlocuit. Cererea de înlocuire se adresează instanței de tutelă, care va hotărî de urgență. Până la soluționarea cererii sale de înlocuire, el este obligat să continue exercitarea atribuțiilor. Caracterul personal al tutelei Art. 122. – (1) Tutela este o sarcină personală. (2) Cu toate acestea, instanța de tutelă, cu avizul consiliului de familie, poate, ținând seama de mărimea și compunerea patrimoniului minorului, să decidă ca administrarea patrimoniului ori doar a unei părți a acestuia să fie încredințată, potrivit legii, unei persoane fizice sau persoane juridice specializate. Gratuitatea tutelei Art. 123. – (1) Tutela este o sarcină gratuită. (2) Cu toate acestea, tutorele poate fi îndreptățit, pe perioada exercitării sarcinilor tutelei, la o remunerație al cărei cuantum va fi stabilit de instanța de tutelă, cu avizul consiliului de familie, ținând seama de munca depusă în 22 administrarea averii și de starea materială a minorului și a tutorelui, dar nu mai mult de 10% din veniturile produse de bunurile minorului. Instanța de tutelă, cu avizul consiliului de familie, va putea modifica sau suprima această remunerație, potrivit împrejurărilor. Secțiunea a 3-a Consiliul de familie Rolul consiliului de familie Art. 124. – (1) Consiliul de familie se poate constitui pentru a supraveghea modul în care tutorele își exercită drepturile și își îndeplinește îndatoririle cu privire la persoana și bunurile minorului. (2) În cazul ocrotirii minorului prin părinți, prin darea în plasament sau, după caz, prin alte măsuri de protecție specială prevăzute de lege nu se va institui consiliul de familie. Membrii consiliului de familie Art. 125. – (1) Instanța de tutelă poate constitui un consiliu de familie, compus din 3 rude sau afini, ținând seama de gradul de rudenie și de relațiile personale cu familia minorului. În lipsă de rude sau afini pot fi numite și alte persoane care au avut legături de prietenie cu părinții minorului sau care manifestă interes pentru situația acestuia. (2) Soțul și soția nu pot fi, împreună, membri ai aceluiași consiliu de familie. (3) În aceleași condiții, instanța de tutelă numește și 2 supleanți. (4) Tutorele nu poate fi membru în consiliul de familie. Alte dispoziții aplicabile consiliului de familie Art. 126. – Dispozițiile art. 113, art. 120 alin. (1) și (2) lit. d), art. 121 și art. 147 se aplică în mod corespunzător și membrilor consiliului de familie. Modificarea consiliului de familie Art. 127. – În afară de cazul prevăzut la art.131, alcătuirea consiliului de familie nu se poate modifica în timpul tutelei, afară numai dacă interesele minorului ar cere o asemenea schimbare sau dacă, prin moartea sau dispariția unuia dintre membri, ar fi necesară completarea. Constituirea consiliului de familie Art. 128. – (1) În vederea constituirii consiliului de familie, persoanele care îndeplinesc condițiile pentru a fi membri sunt convocate la domiciliul minorului de către instanța de tutelă, din oficiu sau la sesizarea minorului, dacă acesta a împlinit vârsta de 14 ani, a tutorelui desemnat, a oricăror altor persoane care au cunoștință despre situația minorului. (2) Numirea membrilor consiliului de familie se face, cu acordul acestora. (3) Minorul care a împlinit vârsta de 10 ani va fi ascultat în condițiile art. 264. 23 Funcționarea consiliului de familie Art. 129. – (1) Consiliul de familie este convocat cu cel puțin 10 zile înainte de data întrunirii, la solicitarea oricăruia dintre membrii acestuia, a minorului care a împlinit vârsta de 14 ani, a tutorelui sau a instanței de tutelă. Cu acordul tuturor membrilor consiliului de familie, convocarea se poate face și mai devreme de împlinirea termenului de 10 zile dinainte de data întrunirii. În toate cazurile, prezența tuturor membrilor consiliului de familie acoperă neregularitatea convocării. (2) Cei convocați sunt obligați să se prezinte personal la locul indicat în actul de convocare. În cazul în care aceștia nu se pot prezenta, ei pot fi reprezentați de persoane care sunt rude sau afini cu părinții minorului, dacă aceste persoane nu sunt desemnate sau convocate în nume propriu ca membri ai consiliului de familie. Soții se pot reprezenta reciproc. (3) Ședințele consiliului de familie se țin la domiciliul minorului sau, după caz, la sediul instanței de tutelă. Atribuțiile Art. 130. – (1) Consiliul de familie dă avize consultative, la solicitarea tutorelui sau a instanței de tutelă și ia decizii, în cazurile prevăzute de lege. Avizele consultative și deciziile se iau în mod valabil cu votul majorității membrilor săi, consiliul fiind prezidat de persoana cea mai înaintată în vârstă. (2) La luarea deciziilor, minorul care a împlinit vârsta de 10 ani va fi ascultat, dispozițiile art. 264 fiind aplicabile în mod corespunzător. (3) Deciziile consiliului de familie vor fi motivate și consemnate într-un registru special constituit. Înlocuirea consiliului de familie Art. 131. – Tutorele poate cere instituirea unui nou consiliu, dacă în plângerile formulate potrivit prezentului cod, instanța a hotărât de cel puțin două ori, în mod definitiv, împotriva deciziilor consiliului de familie. Imposibilitatea constituirii consiliului de familie Art. 132. – Dacă în cazul prevăzut la art. 131 nu este posibilă constituirea unui nou consiliu, ca și în cazul contrarietății de interese dintre minor și toți membrii consiliului de familie și supleanți, tutorele poate cere instanței de tutelă autorizația de a exercita singur tutela. Secțiunea a 4-a Exercitarea tutelei §1. Dispoziții generale Exercitarea tutelei în interesul minorului Art. 133. – Tutela se exercită numai în interesul minorului atât în ceea ce privește persoana, cât și bunurile acestuia. Conținutul tutelei Art. 134. – (1) Tutorele are îndatorirea de a îngriji de minor. (2) El este obligat să asigure îngrijirea minorului, sănătatea și dezvoltarea lui fizică și mentală, educarea, învățătura și pregătirea profesională a acestuia, potrivit cu aptitudinile lui. 24 Tutela exercitată de ambii soți Art. 135. – (1) În cazul în care tutori sunt 2 soți, aceștia răspund împreună pentru exercitarea atribuțiilor tutelei. Dispozițiile privind autoritatea părintească sunt aplicabile în mod corespunzător. (2) În cazul în care unul dintre soți introduce acțiunea de divorț, instanța, din oficiu, va înștiința instanța de tutelă pentru a dispune cu privire la exercitarea tutelei. §2. Exercitarea tutelei cu privire la persoana minorului Avizul consiliului de familie Art. 136. – Măsurile privind persoana minorului se iau de către tutore, cu avizul consiliului de familie, cu excepția măsurilor care au caracter curent. Domiciliul minorului Art. 137. – (1) Minorul pus sub tutelă are domiciliul la tutore. Numai cu autorizarea instanței de tutelă minorul poate avea și o reședință. (2) Prin excepție de la prevederile alin. (1), tutorele poate încuviința ca minorul să aibă o reședință determinată de educarea și pregătirea sa profesională. În acest caz, instanța de tutelă va fi de îndată încunoștințată de tutore. Felul învățăturii sau al pregătirii profesionale Art. 138. – (1) Felul învățăturii sau al pregătirii profesionale pe care minorul care nu a împlinit vârsta de 14 ani o primea la data instituirii tutelei nu poate fi schimbat de acesta, decât cu încuviințarea instanței de tutelă. (2) Instanța de tutelă nu poate, împotriva voinței minorului care a împlinit vârsta de 14 ani, să schimbe felul învățăturii acestuia, hotărâtă de părinți sau pe care minorul o primea la data instituirii tutelei. Ascultarea minorului care a împlinit vârsta de 10 ani Art. 139. – Instanța de tutelă nu poate hotărî fără ascultarea minorului, dacă acesta a împlinit vârsta de 10 ani, dispozițiile art. 264 fiind aplicabile. §3. Exercitarea tutelei cu privire la bunurile minorului Inventarul bunurilor minorului Art. 140. – (1) După numirea tutorelui și în prezența acestuia și a membrilor consiliului de familie, un delegat al instanței de tutelă, va verifica la fața locului toate bunurile minorului, întocmind un inventar, care va fi supus aprobării instanței de tutelă. Inventarul bunurilor minorului va începe să fie întocmit în maximum 10 zile de la numirea tutorelui de către instanța de tutelă. (2) Cu prilejul inventarierii, tutorele și membrii consiliului de familie sunt ținuți să declare în scris, la întrebarea expresă a delegatului instanței de tutelă, creanțele, datoriile sau alte pretenții pe care le au față de minor. Declarațiile vor fi consemnate în procesul-verbal de inventariere. (3) Tutorele sau membrii consiliului de familie care, cunoscând creanțele sau pretențiile proprii față de minori, nu le-au declarat, deși au fost somați să le declare, sunt prezumați că au renunțat la ele. Dacă tutorele sau membrii consiliului de familie nu declară datoriile pe care le au față de minor, deși au fost 25 somați să le declare, pot fi îndepărtați din funcție. (4) Creanțele tutorelui împotriva minorului sau vreunuia dintre membrii consiliului de familie, soțului, ale unei rude în linie dreaptă ori ale fraților sau surorilor acestora pot fi plătite voluntar numai cu autorizarea instanței de tutelă. Actele făcute în lipsa inventarului Art. 141. – Înainte de întocmirea inventarului, tutorele nu poate face, în numele minorului, decât acte de conservare și acte de administrare ce nu suferă întârziere. Administrarea bunurilor minorului Art. 142. – (1) Tutorele are îndatorirea de a administra cu bună-credință bunurile minorului. În acest scop, tutorele acționează în calitate de administrator însărcinat cu simpla administrare a bunurilor minorului, dispozițiile titlului V din cartea a III-a aplicându-se în mod corespunzător, afară de cazul în care prin prezentul capitol se dispune altfel. (2) Nu sunt supuse administrării bunurile dobândite de minor cu titlu gratuit, decât dacă testatorul sau donatorul a stipulat altfel. Aceste bunuri sunt administrate de curatorul ori de cel desemnat prin actul de dispoziție sau, după caz, numit de către instanța de tutelă. Reprezentarea minorului Art. 143. – Tutorele are îndatorirea de a reprezenta pe minor în actele juridice, dar numai până când acesta împlinește vârsta de 14 ani. Regimul juridic al actelor de dispoziție Art. 144. – (1) Tutorele nu poate, în numele minorului, să facă donații și nici să garanteze obligația altuia. Fac excepție darurile obișnuite, potrivite cu starea materială a minorului. (2) Tutorele nu poate, fără avizul consiliului de familie și autorizarea instanței de tutelă, să facă acte de înstrăinare, împărțeală, ipotecare ori de grevare cu alte sarcini reale a bunurilor minorului, să renunțe la drepturile patrimoniale ale acestuia, precum și să încheie în mod valabil orice alte acte ce depășesc dreptul de administrare. (3) Actele făcute cu încălcarea dispozițiilor prevăzute la alin. (1) și (2) sunt lovite de nulitate relativă. În aceste cazuri, acțiunea în anulare poate fi exercitată de tutore, de consiliul de familie sau de oricare membru al acestuia, precum și de către procuror, din oficiu sau la sesizarea instanței de tutelă. (4) Cu toate acestea, tutorele poate înstrăina, fără avizul consiliului de familie și fără autorizarea instanței de tutelă, bunurile supuse pieirii, degradării, alterării ori deprecierii, precum și cele devenite nefolositoare pentru minor. Autorizarea instanței de tutelă Art. 145. – (1) Instanța de tutelă acordă tutorelui autorizarea, numai dacă actul răspunde unei nevoi sau prezintă un folos neîndoielnic pentru minor. (2) Autorizarea se va da pentru fiecare act în parte, stabilindu-se, când este cazul, condițiile de încheiere a actului. (3) În caz de vânzare, autorizarea va arăta dacă vânzarea se va face prin acordul părților, prin licitație publică sau în alt mod. (4) În toate cazurile, instanța de tutelă poate indica tutorelui modul în care se întrebuințează sumele de bani obținute. 26 Încuviințarea și autorizarea actelor minorului care a împlinit vârsta de 14 ani Art. 146. – (1) Minorul care a împlinit vârsta de 14 ani încheie actele juridice cu încuviințarea scrisă a tutorelui sau, după caz, a curatorului. (2) Dacă actul pe care minorul care a împlinit vârsta de 14 ani urmează să-l încheie face parte dintre acelea pe care tutorele nu le poate face decât cu autorizarea instanței de tutelă și cu avizul consiliului de familie, va fi necesară atât autorizarea acesteia, cât și avizul consiliului de familie. (3) Minorul nu poate să facă donații, altele decât darurile obișnuite potrivit stării lui materiale, și nici să garanteze obligația altuia. (4) Actele făcute cu încălcarea dispozițiilor alin. (1)-(3) sunt lovite de nulitate relativă, dispozițiile art. 144 alin. (3) fiind aplicabile în mod corespunzător. Interzicerea unor acte juridice Art. 147. – (1) Este interzisă, sub sancțiunea nulității relative, încheierea de acte juridice între tutore sau soțul, o rudă în linie dreaptă ori frații sau surorile tutorelui, pe de o parte, și minor, pe de altă parte. (2) Cu toate acestea, oricare dintre persoanele prevăzute la alin. (1) poate cumpăra la licitație publică un bun al minorului, dacă are o garanție reală asupra acestui bun ori îl deține în coproprietate cu minorul, după caz. Suma anuală necesară pentru întreținerea minorului Art. 148. – (1) Consiliul de familie stabilește suma anuală necesară pentru întreținerea minorului și administrarea bunurilor sale și poate modifica, potrivit împrejurărilor, această sumă. Decizia consiliului de familie se aduce la cunoștință, de îndată, instanței de tutelă. (2) Cheltuielile necesare pentru întreținerea minorului și administrarea bunurilor sale se acoperă din veniturile acestuia. În cazul în care veniturile minorului nu sunt îndestulătoare, instanța de tutelă va dispune vânzarea bunurilor minorului, prin acordul părților sau prin licitație publică. (3) Obiectele ce au valoare afectivă pentru familia minorului sau pentru minor nu vor fi vândute decât în mod excepțional. (4) Dacă minorul este lipsit de bunuri și nu are părinți sau alte rude care sunt obligate prin lege să-i acorde întreținere ori aceasta nu este suficientă, minorul are dreptul la asistență socială, în condițiile legii. Constituirea de depozite bancare Art. 149. – (1) Sumele de bani care depășesc nevoile întreținerii minorului și ale administrării bunurilor sale, precum și instrumentele financiare se depun, pe numele minorului, la o bancă indicată de consiliul de familie, în termen de cel mult 5 zile de la data încasării lor. (2) Tutorele poate dispune de aceste sume și instrumente financiare numai cu autorizarea prealabilă a instanței de tutelă, cu excepția operațiunilor prevăzute la alin. (3). (3) Cu toate acestea, el nu va putea folosi, în niciun caz, sumele de bani și instrumentele financiare prevăzute la alin. (1) pentru încheierea, pe numele minorului, a unor tranzacții pe piața de capital, chiar dacă ar fi obținut autorizarea instanței de tutelă. (4) Tutorele poate depune la o instituție bancară și sumele necesare întreținerii, tot pe numele minorului. Acestea se trec într-un cont separat și pot fi 27 ridicate de tutore, fără autorizarea instanței de tutelă. Cazurile de numire a curatorului special Art. 150. – (1) Ori de câte ori între tutore și minor se ivesc interese contrare, care nu sunt dintre cele ce trebuie să ducă la înlocuirea tutorelui, instanța de tutelă va numi un curator special. (2) De asemenea, dacă din cauza bolii sau din alte motive, tutorele este împiedicat să îndeplinească un anumit act în numele minorului pe care îl reprezintă sau ale cărui acte le încuviințează, instanța de tutelă va numi un curator special. Secțiunea a 5-a Controlul exercitării tutelei Controlul instanței de tutelă Art. 151. – (1) Instanța de tutelă va efectua un control efectiv și continuu asupra modului în care tutorele și consiliul de familie își îndeplinesc atribuțiile cu privire la minor și bunurile acestuia. (2) În îndeplinirea activității de control, instanța de tutelă va putea cere colaborarea autorităților administrației publice, a instituțiilor și serviciilor publice specializate pentru protecția copilului sau a instituțiilor de ocrotire, după caz. Darea de seamă Art. 152. – (1) Tutorele este dator să prezinte anual instanței de tutelă o dare de seamă despre modul cum s-a îngrijit de minor, precum și despre administrarea bunurilor acestuia. (2) Darea de seamă se va prezenta instanței de tutelă în termen de 30 de zile de la sfârșitul anului calendaristic. (3) Dacă averea minorului este de mică însemnătate, instanța de tutelă poate să autorizeze ca darea de seamă privind administrarea bunurilor minorului să se facă pe termene mai lungi, care nu vor depăși însă 3 ani. (4) În afară de darea de seamă anuală, tutorele este obligat, la cererea instanței de tutelă, să dea oricând dări de seamă despre felul cum s-a îngrijit de minor, precum și despre administrarea bunurilor acestuia. Descărcarea tutorelui Art. 153. – Instanța de tutelă va verifica socotelile privitoare la veniturile minorului și la cheltuielile făcute cu întreținerea acestuia și cu administrarea bunurilor sale și, dacă sunt corect întocmite și corespund realității, va da descărcare tutorelui. Interzicerea dispensei de a da socoteală Art. 154. – Dispensa de a da socoteală, acordată de părinți sau de o persoană care ar fi făcut minorului o liberalitate este considerată ca nescrisă. Plângerea împotriva tutorelui Art. 155. – (1) Minorul care a împlinit vârsta de 14 ani, consiliul de familie, oricare membru al acestuia, precum și toți cei prevăzuți la art. 111 pot face plângere la instanța de tutelă cu privire la actele sau faptele tutorelui păgubitoare pentru minor. (2) Plângerea se soluționează de urgență, prin încheiere executorie, de către 28 instanța de tutelă cu citarea părților și a membrilor consiliului de familie. Minorul care a împlinit vârsta de 10 ani va fi ascultat, dacă instanța de tutelă consideră că este necesar. Secțiunea a 6-a Încetarea tutelei Cazurile de încetare Art. 156. – (1) Tutela încetează în cazul în care nu se mai menține situația care a dus la instituirea tutelei, precum și în cazul morții minorului. (2) Funcția tutorelui încetează prin moartea acestuia, prin îndepărtarea de la sarcina tutelei sau prin înlocuirea tutorelui. Moartea tutorelui Art. 157. – (1) În cazul morții tutorelui, moștenitorii săi sau orice altă persoană dintre cele prevăzute la art. 111 au datoria de a înștiința, de îndată, instanța de tutelă. (2) Până la numirea unui nou tutore, moștenitorii vor prelua sarcinile tutelei. Dacă sunt mai mulți moștenitori, aceștia pot desemna, prin procură specială, pe unul dintre ei, să îndeplinească în mod provizoriu sarcinile tutelei. (3) Dacă moștenitorii sunt minori, înștiințarea instanței de tutelă se poate face de orice persoană interesată, precum și de cele prevăzute la art. 111. În acest caz, moștenitorii tutorelui nu vor prelua sarcinile tutelei, ci instanța de tutelă va numi de urgență un curator special, care poate fi executorul testamentar. Îndepărtarea tutorelui Art. 158. – În afară de alte cazuri prevăzute de lege, tutorele este îndepărtat dacă săvârșește un abuz, o neglijență gravă sau alte fapte care îl fac nedemn de a fi tutore, precum și dacă nu își îndeplinește în mod corespunzător sarcina. Numirea curatorului special Art. 159. – Până la preluarea funcției de către noul tutore, în cazurile prevăzute la art. 157 și 158, instanța de tutelă poate numi un curator special. Darea de seamă generală Art. 160. – (1) La încetarea din orice cauză a tutelei, tutorele sau, după caz, moștenitorii acestuia sunt datori ca, în termen de cel mult 30 de zile, să prezinte instanței de tutelă o dare de seamă generală. Tutorele are aceeași îndatorire și în caz de îndepărtare de la tutelă. (2) Dacă funcția tutorelui încetează prin moartea acestuia, darea de seamă generală va fi întocmită de moștenitorii săi majori sau, în caz de incapacitate a tuturor moștenitorilor, de reprezentantul lor legal, în termen de cel mult 30 de zile de la data acceptării moștenirii sau, după caz, de la data solicitării de către instanța de tutelă. În cazul în care nu există moștenitori ori aceștia sunt în imposibilitate de a acționa, darea de seamă generală va fi întocmită, de către un curator special, numit de instanța de tutelă, în termenul stabilit de aceasta. (3) Darea de seamă generală va trebui să cuprindă situațiile veniturilor și a cheltuielilor pe ultimii ani, să indice activul și pasivul, precum și stadiul în care se află procesele minorului. (4) Instanța de tutelă poate constrânge pe cel obligat să facă darea de seamă generală, potrivit dispozițiilor art. 163. 29 Predarea bunurilor Art. 161. – Bunurile care au fost în administrarea tutorelui vor fi predate, după caz, fostului minor, moștenitorilor acestuia sau noului tutore de către tutore, moștenitorii acestuia sau reprezentantul lor legal ori, în lipsă, de curatorul special numit potrivit dispozițiilor art. 160 alin. (2). Descărcarea de gestiune Art. 162. – (1) După predarea bunurilor, verificarea socotelilor și aprobarea lor, instanța de tutelă va da tutorelui descărcare de gestiunea sa. (2) Chiar dacă instanța de tutelă a dat tutorelui descărcare de gestiune, acesta răspunde pentru prejudiciul cauzat din culpa sa. (3) Tutorele care înlocuiește un alt tutore are obligația să ceară acestuia, chiar și după descărcarea de gestiune, repararea prejudiciilor pe care le-a cauzat minorului din culpa sa, sub sancțiunea de a fi obligat el însuși de a repara aceste prejudicii. Amenda civilă Art. 163. – (1) În cazul refuzului de a continua sarcina tutelei, în alte cazuri decât cele prevăzute la art. 120 alin. (2), tutorele poate fi sancționat cu amendă civilă, în folosul statului, care nu poate depăși valoarea unui salariu minim pe economie. Amenda poate fi repetată de cel mult 3 ori, la interval de câte 7 zile, după care se va numi un alt tutore. (2) De asemenea, dacă tutorele, din culpa sa, îndeplinește defectuos sarcina tutelei, va fi obligat la plata unei amenzi civile, în folosul statului, care nu poate depăși 3 salarii medii pe economie. (3) Amenda civilă se aplică de către instanța de tutelă, prin încheiere executorie. CAPITOLUL III Ocrotirea interzisului judecătoresc Condițiile Art. 164. – (1) Persoana care nu are discernământul necesar pentru a se îngriji de interesele sale, din cauza alienației ori debilității mintale, va fi pusă sub interdicție judecătorească. (2) Pot fi puși sub interdicție judecătorească și minorii cu capacitate de exercițiu restrânsă. Persoanele care pot cere punerea sub interdicție Art.165 – Interdicția poate fi cerută de persoanele prevăzute la art. 111 care este aplicabil în mod corespunzător. Desemnarea tutorelui Art. 166. – Orice persoană care are capacitatea deplină de exercițiu poate desemna prin act unilateral sau contract de mandat, încheiate în formă autentică, persoana care urmează a fi numită tutore pentru a se îngriji de persoana și bunurile sale în cazul în care ar fi pusă sub interdicție judecătorească. Dispozițiile art.114 alin.(3) se aplică în mod corespunzător. Numirea unui curator special Art. 167. – În caz de nevoie și până la soluționarea cererii de punere sub interdicție judecătorească, instanța de tutelă poate numi un curator special 30 pentru îngrijirea și reprezentarea celui a cărui interdicție a fost cerută, precum și pentru administrarea bunurilor acestuia. Procedura Art. 168. – Soluționarea cererii de punere sub interdicție judecătorească se face potrivit dispozițiilor Codului de procedură civilă. Opozabilitatea interdicției Art. 169. – (1) Interdicția își produce efectele de la data când hotărârea judecătorească a rămas definitivă. (2) Cu toate acestea, lipsa de capacitate a celui interzis nu poate fi opusă unei terțe persoane decât de la data îndeplinirii formalităților de publicitate prevăzute de Codul de procedură civilă, afară numai dacă cel de-al treilea a cunoscut punerea sub interdicție pe altă cale. Comunicarea hotărârii de punere sub interdicție judecătorească Art. 170. – (1) Hotărârea de punere sub interdicție va fi comunicată, în condițiile legii, instanței de tutelă, care va desemna, de îndată, un tutore pentru ocrotirea celui pus sub interdicție judecătorească. Dispozițiile art. 114-120 se aplică în mod corespunzător. (2) De asemenea, hotărârea de punere sub interdicție rămasă definitivă va fi comunicată și autorităților de sănătate publică teritoriale, pentru ca acestea să instituie asupra celui interzis o supraveghere medicală permanentă, potrivit legii. Aplicarea regulilor de la tutelă Art. 171. – Regulile privitoare la tutela minorului care nu a împlinit vârsta de 14 ani se aplică și în cazul tutelei celui pus sub interdicție judecătorească, în măsura în care legea nu dispune altfel. Actele încheiate de cel pus sub interdicție judecătorească Art. 172. – Actele juridice încheiate de persoana pusă sub interdicție judecătorească, altele decât cele prevăzute la art. 43 alin. (3), sunt lovite de nulitate relativă, chiar dacă la data încheierii lor aceasta ar fi avut discernământ. Înlocuirea tutorelui Art. 173. – (1) Tutorele celui pus sub interdicție judecătorească este în drept să ceară înlocuirea sa după 3 ani de la numire. (2) Pentru motive temeinice tutorele poate cere înlocuirea sa și înaintea împlinirii termenului de 3 ani. Obligațiile tutorelui Art. 174. – (1) Tutorele este dator să îngrijească de cel pus sub interdicție judecătorească, spre a-i grăbi vindecarea și a-i îmbunătăți condițiile de viață. În acest scop, se vor întrebuința veniturile și, la nevoie, toate bunurile celui pus sub interdicție judecătorească. (2) Instanța de tutelă, luând avizul consiliului de familie și consultând un medic de specialitate, va hotărî, ținând seama de împrejurări, dacă cel pus sub interdicție judecătorească va fi îngrijit la locuința lui sau într-o instituție sanitară. (3) Când cel pus sub interdicție judecătorească este căsătorit, va fi ascultat și soțul acestuia. 31 Liberalitățile primite de descendenții interzisului judecătoresc Art. 175. – Din bunurile celui pus sub interdicție judecătorească, descendenții acestuia pot fi gratificați sau înzestrați de către tutore cu avizul consiliului de familie și cu autorizarea instanței de tutelă, fără însă să se poată da scutire de raport. Minorul pus sub interdicție judecătorească Art. 176. – (1) Minorul care, la data punerii sub interdicție judecătorească, se afla sub ocrotirea părinților, rămâne sub această ocrotire până la data când devine major, fără a i se numi un tutore. Dispozițiile art. 174 sunt aplicabile și situației prevăzute în prezentul alineat. (2) Dacă la data când minorul devine major acesta se află încă sub interdicție judecătorească, instanța de tutelă numește un tutore. (3) În cazul în care, la data punerii sub interdicție judecătorească, minorul se afla sub tutelă, instanța de tutelă va hotărî dacă fostul tutore al minorului păstrează sarcina tutelei sau dacă trebuie numit un nou tutore. Ridicarea interdicției judecătorești Art. 177. – (1) Dacă au încetat cauzele care au provocat interdicția, instanța judecătorească va pronunța ridicarea ei. (2) Cererea se poate introduce de cel pus sub interdicție judecătorească, de tutore, precum și de persoanele sau instituțiile prevăzute la art. 111. (3) Hotărârea prin care se pronunță ridicarea interdicției judecătorești își produce efectele de la data când a rămas definitivă. (4) Cu toate acestea, încetarea dreptului de reprezentare al tutorelui nu va putea fi opusă decât în condițiile prevăzute la art. 169 alin. (2), care se aplică în mod corespunzător. CAPITOLUL IV Curatela Cazurile de instituire Art. 178. – În afară de cazurile prevăzute de lege, instanța de tutelă poate institui curatela: a) dacă, din cauza bătrâneții, a bolii sau a unei infirmități fizice, o persoană, deși capabilă, nu poate, personal, să-și administreze bunurile sau să-și apere interesele în condiții corespunzătoare și, din motive temeinice, nu-și poate numi un reprezentant sau un administrator; b) dacă din cauza bolii sau din alte motive o persoană, deși capabilă, nu poate, nici personal, nici prin reprezentant, să ia măsurile necesare în cazuri a căror rezolvare nu suferă amânare; c) dacă o persoană, fiind obligată să lipsească vreme îndelungată de la domiciliu, nu a lăsat un mandatar sau un administrator general; d) dacă o persoană a dispărut fără a exista informații despre ea și nu a lăsat un mandatar sau un administrator general. Competența instanței de tutelă Art. 179. – Instanța de tutela competentă este: a) în cazul prevăzut la art. 178 lit. a), instanța de la domiciliul persoanei reprezentate; b) în cazul prevăzut la art. 178 lit. b), fie instanța de la domiciliul 32 persoanei reprezentate, fie instanța de la locul unde trebuie luate măsurile urgente; c) în cazurile prevăzute la art. 178 lit. c) sau d), instanța de la ultimul domiciliu din țară al celui lipsă ori al celui dispărut. Persoana care poate fi numită curator Art. 180. – (1) Poate fi numit curator orice persoană fizică având deplină capacitate de exercițiu și care este în măsură să îndeplinească această sarcină. (2) Când cel interesat a desemnat, prin act unilateral sau prin contract de mandat, încheiate în formă autentică, o persoană care să fie numită curator, aceasta va fi numită cu prioritate. Numirea poate fi înlăturată numai pentru motive temeinice, dispozițiile art. 114-120 aplicându-se în mod corespunzător. Efectele curatelei Art. 181. – În cazurile prevăzute la art. 178, instituirea curatelei nu aduce nicio atingere capacității celui pe care curatorul îl reprezintă. Procedura de instituire Art. 182. – (1) Curatela se poate institui la cererea celui care urmează a fi reprezentat, a soțului său, a rudelor sau a celor prevăzuți la art. 111. (2) Curatela nu se poate institui decât cu consimțământul celui reprezentat, în afară de cazurile în care consimțământul nu poate fi dat. (3) Numirea curatorului se face de instanța de tutelă, cu acordul celui desemnat, printr-o încheiere care se comunică în scris curatorului și se afișează la sediul instanței de tutelă, precum și la primăria de la domiciliul celui reprezentat. Conținutul curatelei Art. 183. – (1) În cazurile în care se instituie curatela, se aplică regulile de la mandat, cu excepția cazului în care, la cererea persoanei interesate ori din oficiu, instanța de tutelă va hotărî că se impune învestirea curatorului cu drepturile și obligațiile unui administrator însărcinat cu simpla administrare a bunurilor altuia. (2) Dacă sunt aplicabile regulile de la mandat, instanța de tutelă poate stabili limitele mandatului și poate da instrucțiuni curatorului, în locul celui reprezentat, în toate cazurile în care acesta din urmă nu este în măsură să o facă. Înlocuirea curatorului Art. 184. – (1) Curatorul este în drept să ceară înlocuirea sa după 3 ani de la numire. (2) Pentru motive temeinice curatorul poate cere înlocuirea sa și înaintea împlinirii termenului de 3 ani. Încetarea curatelei Art. 185. – Dacă au încetat cauzele care au provocat instituirea curatelei, aceasta va fi ridicată de instanța de tutelă la cererea curatorului, a celui reprezentat sau a celor prevăzuți la art. 111. Dispoziții speciale Art. 186. – Dispozițiile prezentului capitol nu se aplică și curatorului special prevăzut de art. 150, art. 159 și art. 167. În aceste din urmă cazuri, drepturile și obligațiile stabilite de lege în sarcina tutorelui se aplică, în mod corespunzător, și curatorului special. 33 TITLUL IV Persoana juridică CAPITOLUL I Dispoziții generale Elementele constitutive Art. 187. – Orice persoană juridică trebuie să aibă o organizare de sine stătătoare și un patrimoniu propriu, afectat realizării unui anumit scop licit și moral, în acord cu interesul general. Calitatea de persoană juridică Art. 188. – Sunt persoane juridice entitățile prevăzute de lege, precum și orice alte organizații legal înființate care, deși nu sunt declarate de lege persoane juridice, îndeplinesc toate condițiile prevăzute la art. 187. Categorii de persoane juridice Art. 189. – Persoanele juridice sunt de drept public sau de drept privat. Persoana juridică de drept privat Art. 190. – Persoanele juridice de drept privat se pot constitui, în mod liber, întruna din formele prevăzute de lege. Persoana juridică de drept public Art. 191. – (1) Persoanele juridice de drept public se înființează prin lege. (2) Prin excepție de la dispozițiile alin. (1), în cazurile anume prevăzute de lege, persoanele juridice de drept public se pot înființa prin acte ale autorităților administrației publice centrale sau locale ori prin alte moduri prevăzute de lege. Regimul juridic aplicabil Art.192 – Persoanele juridice legal înființate se supun dispozițiilor aplicabile categoriei din care fac parte, precum și celor cuprinse în prezentul cod, dacă prin lege nu se prevede altfel. Efectele personalității juridice Art. 193. - (1) Persoana juridică participă în nume propriu la circuitul civil și răspunde pentru obligațiile asumate cu bunurile proprii, afară de cazul în care prin lege s-ar dispune altfel. (2) Nimeni nu poate invoca împotriva unei persoane de bună-credință calitatea de subiect de drept a unei persoane juridice, dacă prin aceasta se urmărește ascunderea unei fraude, a unui abuz de drept sau a unei atingeri aduse ordinii publice. 34 CAPITOLUL II Înființarea persoanei juridice Secțiunea 1 Dispoziții comune Modurile de înființare Art. 194. – (1) Persoana juridică se înființează: a) prin actul de înființare al organului competent, în cazul autorităților și al instituțiilor publice, al unităților administrativ-teritoriale, precum și al operatorilor economici care se constituie de către stat sau de către unitățile administrativ-teritoriale. În toate cazurile, actul de înființare trebuie să prevadă în mod expres dacă autoritatea publică sau instituția publică este persoană juridică; b) prin actul de înființare al celor care o constituie, autorizat, în condițiile legii; c) în orice alt mod prevăzut de lege. (2) Dacă prin lege nu se dispune altfel, prin act de înființare se înțelege actul de constituire a persoanei juridice și, după caz, statutul acesteia. Durata persoanei juridice Art. 195. – Persoana juridică se înființează pe durată nedeterminată dacă prin lege, actul de constituire sau statut nu se prevede altfel. Secțiunea a 2-a Nulitatea persoanei juridice Cauzele de nulitate Art. 196. – (1) Nulitatea unei persoane juridice poate fi constatată sau, după caz, declarată de instanța judecătorească numai atunci când: a) lipsește actul de înființare sau nu a fost încheiat în forma autentică în situațiile anume prevăzute de lege; b) toți fondatorii sau asociații au fost, potrivit legii, incapabili, la data înființării persoanei juridice; c) obiectul de activitate este ilicit, contrar ordinii publice ori bunelor moravuri; d) lipsește autorizația administrativă necesară pentru înființarea acesteia; e) actul de înființare nu prevede denumirea, sediul sau obiectul de activitate; f) actul de înființare nu prevede aporturile fondatorilor sau ale asociaților ori capitalul social subscris și vărsat; g) s-au încălcat dispozițiile legale privind patrimoniul inițial sau capitalul social minim, subscris și vărsat; h) nu s-a respectat numărul minim de fondatori sau asociați prevăzut de lege; i) au fost nesocotite alte dispoziții legale imperative prevăzute sub sancțiunea nulității actului de înființare a persoanei juridice. 35 (2) Nerespectarea dispozițiilor alin. (1) lit. a), c) – g) se sancționează cu nulitatea absolută. Aspectele speciale privind regimul nulității Art. 197. – (1) Nulitatea relativă a persoanei juridice poate fi invocată în termen de un an de la data înregistrării sau înființării acesteia, după caz. (2) Nulitatea absolută sau relativă a persoanei juridice se acoperă în toate cazurile, dacă, până la închiderea dezbaterilor în fața primei instanțe de judecată, cauza de nulitate a fost înlăturată. Efectele nulității Art. 198. – (1) De la data la care hotărârea judecătorească de constatare sau declarare a nulității a devenit definitivă, persoana juridică încetează fără efect retroactiv și intră în lichidare. (2) Prin hotărârea judecătorească de constatare sau declarare a nulității se numesc și lichidatorii. (3) Hotărârea judecătorească definitivă se comunică, din oficiu, spre a fi notată în toate registrele publice în care persoana juridică a fost înregistrată sau, după caz, menționată. (4) În toate cazurile, fondatorii sau asociații răspund, în condițiile legii, pentru obligațiile persoanei juridice care s-au născut în sarcina acesteia de la data înființării ei și până la data notării în registrele publice a hotărârii judecătorești prevăzute la alin. (3). Regimul actelor juridice încheiate cu terții Art. 199. – (1) Constatarea sau, după caz, declararea nulității nu aduce atingere actelor încheiate anterior în numele persoanei juridice de către organele de administrare, direct sau prin reprezentare, după caz. (2) Nici persoana juridică și nici fondatorii sau asociații nu pot opune terților nulitatea acesteia, în afară de cazul în care se dovedește că aceștia cunoșteau cauza de nulitate la momentul încheierii actului. Secțiunea a 3-a Înregistrarea persoanei juridice Înregistrarea persoanei juridice Art. 200. – (1) Persoanele juridice sunt supuse înregistrării, dacă legile care le sunt aplicabile prevăd această înregistrare. (2) Prin înregistrare se înțelege înscrierea, înmatricularea sau, după caz, orice altă formalitate de publicitate prevăzută de lege, făcută în scopul dobândirii personalității juridice sau al luării în evidență a persoanelor juridice legal înființate, după caz. (3) Înregistrarea se face la cerere sau, în cazurile anume prevăzute de lege, din oficiu. Obligația de verificare a documentelor publicate Art. 201. – Persoana juridică este obligată să verifice identitatea dintre textul actului constitutiv sau al statutului și textul depus la registrul public și cel apărut într-o publicație oficială. În caz de neconcordanță, terții pot opune persoanei juridice oricare dintre aceste texte, în afară de cazul în care se face dovada că ei 36 cunoșteau textul depus la registru. Lipsa înregistrării Art. 202. – (1) Dacă înregistrarea persoanei juridice are caracter constitutiv, persoana juridică nu se consideră legal înființată, cât timp înregistrarea nu a fost efectuată. (2) Dacă însă înregistrarea este cerută numai pentru opozabilitate față de terți, actele sau faptele juridice făcute în numele sau în contul persoanei juridice, pentru care nu s-a efectuat publicitatea prevăzută în acest scop de lege, nu pot fi opuse terților, în afară de cazul în care se face dovada că aceștia cunoșteau că publicitatea nu a fost îndeplinită. Răspunderea pentru neefectuarea formalităților de înregistrare Art. 203. – Fondatorii, reprezentanții persoanei juridice supuse înregistrării, precum și primii membri ai organelor de conducere, de administrare și de control ale acesteia răspund nelimitat și solidar pentru prejudiciul cauzat prin neîndeplinirea formalităților de înregistrare a persoanei juridice, dacă aceste formalități trebuia să fie cerute de aceste persoane. Înregistrarea modificărilor aduse actului de înființare Art. 204. – Dispozițiile art. 200-203 sunt aplicabile și în cazul înregistrării modificărilor aduse actului de înființare a persoanei juridice realizate cu respectarea condițiilor prevăzute de lege sau de actul de înființare a acesteia, după caz. CAPITOLUL III Capacitatea civilă a persoanei juridice Secțiunea 1 Capacitatea de folosință a persoanei juridice Data dobândirii capacității de folosință Art. 205. - (1) Persoanele juridice care sunt supuse înregistrării au capacitatea de a avea drepturi și obligații de la data înregistrării lor. (2) Celelalte persoane juridice au capacitatea de a avea drepturi și obligații, după caz, potrivit art.194, de la data actului de înființare, de la data autorizării constituirii lor sau de la data îndeplinirii oricărei alte cerințe prevăzute de lege. (3) Cu toate acestea, persoanele juridice prevăzute la alin. (1) pot, chiar de la data actului de înființare, să dobândească drepturi și să-și asume obligații, însă numai în măsura necesară pentru ca persoana juridică să ia ființă în mod valabil. (4) Fondatorii, asociații, reprezentanții și orice alte persoane care au lucrat în numele unei persoane juridice în curs de constituire răspund nelimitat și solidar față de terți pentru actele juridice încheiate în contul acesteia cu încălcarea dispozițiilor alin. (3), în afară de cazul în care persoana juridică nou creată, după ce a dobândit personalitate juridică, le-a preluat asupra sa. Actele astfel preluate sunt considerate a fi ale persoanei juridice încă de la data încheierii lor și produc efecte depline. Conținutul capacității de folosință Art. 206. – (1) Persoana juridică poate avea orice drepturi și obligații civile, afară de acelea care, prin natura lor sau potrivit legii, nu pot aparține decât persoanei fizice. 37 (2) Persoanele juridice fără scop patrimonial pot avea doar acele drepturi și obligații civile care sunt necesare pentru realizarea scopului, stabilit prin lege, actul de constituire sau statut. (3) Actul juridic încheiat cu încălcarea dispozițiilor alin. (1) și (2) este lovit de nulitate absolută. Desfășurarea activităților autorizate Art. 207. – (1) În cazul activităților care trebuie autorizate de organele competente, dreptul de a desfășura asemenea activități se naște numai din momentul obținerii autorizației respective, dacă prin lege nu se prevede altfel. (2) Actele și operațiunile săvârșite fără autorizațiile prevăzute de lege sunt lovite de nulitate absolută, iar persoanele care le-au făcut răspund nelimitat și solidar pentru toate prejudiciile cauzate, independent de aplicarea altor sancțiuni prevăzute de lege. Capacitatea de a primi liberalități Art. 208. – Prin excepție de la prevederile art. 205 alin. (3) și dacă prin lege nu se dispune altfel, orice persoană juridică poate primi liberalități în condițiile dreptului comun, de la data actului de înființare sau, în cazul fundațiilor testamentare, din momentul deschiderii moștenirii testatorului, chiar și în cazul în care liberalitățile nu sunt necesare pentru ca persoana juridică să ia ființă în mod legal. Secțiunea a 2-a Capacitatea de exercițiu și funcționarea persoanei juridice §1. Capacitatea de exercițiu Data dobândirii capacității de exercițiu Art. 209. – (1) Persoana juridică își exercită drepturile și își îndeplinește obligațiile prin organele sale de administrare, de la data constituirii lor. (2) Au calitatea de organe de administrare, în sensul alin. (1), persoanele fizice sau persoanele juridice care prin lege, actul de constituire sau statut, sunt desemnate să acționeze, în raporturile cu terții, individual sau colectiv, în numele și pe seama persoanei juridice. (3) Raporturile dintre persoana juridică și cei care alcătuiesc organele sale de administrare sunt supuse, prin analogie, regulilor mandatului, dacă nu s-a prevăzut altfel prin lege, actul de constituire sau statut. Lipsa organelor de administrare Art. 210. - (1) Până la data constituirii organelor de administrare, exercitarea drepturilor și îndeplinirea obligațiilor care privesc persoana juridică se fac de către fondatori ori de către persoanele fizice sau persoanele juridice desemnate în acest scop. (2) Actele juridice încheiate de către fondatori sau de către persoanele desemnate cu depășirea puterilor conferite potrivit legii, actului de constituire ori statutului, pentru înființarea persoanei juridice, precum și actele încheiate de alte persoane nedesemnate obligă persoana juridică în condițiile gestiunii de afaceri. 38 (3) Cel care contractează pentru persoana juridică rămâne personal ținut față de terți dacă aceasta nu se înființează ori dacă nu își asumă obligația contractată, în afara cazului când prin contract a fost exonerat de această obligație. Incapacități și incompatibilități Art. 211. – (1) Nu pot face parte din organele de administrare și de control ale persoanei juridice incapabilii, cei cu capacitate de exercițiu restrânsă, cei decăzuți din dreptul de a exercita o funcție în cadrul acestor organe, precum și cei declarați prin lege sau prin actul de constituire incompatibili să ocupe o astfel de funcție. (2) Actele încheiate cu încălcarea dispozițiilor alin. (1) sunt lovite de nulitate relativă. Acestea nu pot fi anulate pentru simplul fapt că persoanele care fac parte din aceste organe sunt incapabile ori incompatibile, după caz, sau pentru că acestea au fost numite cu încălcarea dispozițiilor legale ori statutare, dacă nu s-a produs o vătămare. §2. Funcționarea persoanei juridice Actele emise de organele persoanei juridice Art. 212. – (1) Hotărârile și deciziile luate de organele de conducere și administrare în condițiile legii, actului de constituire sau statutului sunt obligatorii chiar pentru cei care nu au luat parte la deliberare sau au votat împotrivă. (2) Față de terți hotărârile și deciziile luate, în condițiile legii, actului de constituire sau statutului produc efecte numai de la data publicării lor, în condițiile prevăzute de lege, în afară de cazul în care se face dovada că aceștia le-au cunoscut pe altă cale. Obligațiile membrilor organelor de administrare Art. 213. – Membrii organelor de administrare ai unei persoane juridice trebuie să acționeze în interesul acesteia cu prudența și diligența cerute unui bun proprietar. Separarea patrimoniilor Art. 214. – (1) Membrii organelor de administrare au obligația să asigure și să mențină separația dintre patrimoniul persoanei juridice și propriul lor patrimoniu. (2) Ei nu pot folosi în profitul ori în interesul lor sau al unor terți, după caz, bunurile persoanei juridice ori informațiile pe care le obțin în virtutea funcției lor, afară de cazul în care ar fi autorizați în acest scop de către cei care i-au numit. Contrarietatea de interese Art. 215. – (1) Este lovit de nulitate relativă actul juridic încheiat în frauda intereselor persoanei juridice de un membru al organelor de administrare dacă acesta din urmă, soțul, ascendenții sau descendenții lui, rudele în linie colaterală sau afinii săi, până la gradul al patrulea inclusiv, aveau vreun interes să se încheie acel act și dacă partea cealaltă a cunoscut sau trebuia să cunoască acest lucru. (2) Atunci când cel care face parte din organele de administrare ale 39 persoanei juridice ori una dintre persoanele prevăzute la alin. (1) are interes întro problemă supusă hotărârii acestor organe, trebuie să înștiințeze persoana juridică și să nu ia parte la nicio deliberare privitoare la aceasta. În caz contrar, el răspunde pentru daunele cauzate persoanei juridice, dacă fără votul lui nu s-ar fi putut obține majoritatea cerută. Nulitatea actelor emise de organele persoanei juridice Art. 216. – (1) Hotărârile și deciziile contrare legii, actului de constituire sau statutului pot fi atacate în justiție de oricare dintre membrii organelor de conducere și administrare care nu au participat la deliberare sau care au votat împotrivă și au cerut să se insereze aceasta în procesul-verbal de ședință, în termen de 15 zile de la data când li s-a comunicat copia de pe hotărârea sau decizia respectivă ori de la data când a avut loc ședința, după caz. (2) Administratorii nu pot însă ataca hotărârea privitoare la revocarea lor din funcție. Ei au numai dreptul de a fi despăgubiți, dacă revocarea a fost nejustificată sau intempestivă și au suferit astfel un prejudiciu. (3) Cererea de anulare se soluționează în camera de consiliu de către instanța competentă în circumscripția căreia persoana juridică își are sediul, în contradictoriu cu persoana juridică în cauză, reprezentată prin administratori. Hotărârea instanței este supusă numai apelului. (4) Dacă hotărârea este atacată de toți administratorii, persoana juridică este reprezentată în justiție de persoana desemnată de președintele instanței dintre membrii persoanei juridice, care va îndeplini mandatul cu care a fost însărcinată până când organul de conducere competent, convocat în acest scop, va alege o altă persoană. (5) Hotărârea definitivă de anulare va fi menționată în registrul public în care este înregistrată persoana juridică, fiind opozabilă de la această dată față de orice persoană, inclusiv față de membrii acelei persoane juridice. (6) Dacă se invocă motive de nulitate absolută, dreptul la acțiunea în constatarea nulității este imprescriptibil, iar cererea poate fi formulată de orice persoană interesată. Dispozițiile alin. (3)-(5) rămân aplicabile. (7) Prevederile prezentului articol se aplică în măsura în care prin legi speciale nu se dispune altfel. Suspendarea actelor atacate Art. 217. – (1) Odată cu intentarea acțiunii în anulare, reclamantul poate cere instanței, pe cale de ordonanță președințială, suspendarea executării actelor atacate. (2) Pentru a încuviința suspendarea, instanța poate obliga pe reclamant să depună o cauțiune, în condițiile legii. Participarea la circuitul civil Art. 218. - (1) Actele juridice făcute de organele de administrare ale persoanei juridice, în limitele puterilor ce le-au fost conferite, sunt actele persoanei juridice înseși. (2) În raporturile cu terții, persoana juridică este angajată prin actele organelor sale, chiar dacă aceste acte depășesc puterea de reprezentare conferită prin actul de constituire sau statut, în afară de cazul în care ea dovedește că terții o cunoșteau la data încheierii actului. Simpla publicare a actului de constituire sau a statutului persoanei juridice nu constituie dovada cunoașterii acestui fapt. 40 (3) Clauzele sau dispozițiile actului de constituire ori ale statutului, precum și hotărârile organelor statutare ale persoanei juridice care limitează sau lărgesc puterile conferite exclusiv de lege acestor organe sunt considerate nescrise, chiar dacă au fost publicate. Răspunderea pentru fapte juridice Art. 219. – (1) Faptele licite sau ilicite săvârșite de organele persoanei juridice obligă însăși persoana juridică, însă numai dacă ele au legătură cu atribuțiile sau cu scopul funcțiilor încredințate. (2) Faptele ilicite atrag și răspunderea personală și solidară a celor care leau săvârșit, atât față de persoana juridică, cât și față de terți. Răspunderea membrilor organelor persoanei juridice Art. 220. – (1) Acțiunea în răspundere împotriva administratorilor, cenzorilor, directorilor și a altor persoane care au acționat în calitate de membri ai organelor persoanei juridice, pentru prejudiciile cauzate persoanei juridice de către aceștia prin încălcarea îndatoririlor stabilite în sarcina lor, aparține, în numele persoanei juridice, organului de conducere competent care va decide cu majoritatea cerută de lege, iar în lipsă, cu majoritatea cerută de prevederile statutare. (2) Hotărârea poate fi luată chiar dacă problema răspunderii persoanelor prevăzute la alin. (1) nu figurează pe ordinea de zi. (3) Organul de conducere competent desemnează cu aceeași majoritate persoana însărcinată să exercite acțiunea în justiție. (4) Dacă s-a hotărât introducerea acțiunii în răspundere împotriva administratorilor, mandatul acestora încetează de drept și organul de conducere competent va proceda la înlocuirea lor. (5) În cazul în care acțiunea se introduce împotriva directorilor angajați în baza unui alt contract decât a unui contract individual de muncă, aceștia sunt suspendați de drept din funcție până la rămânerea definitivă a hotărârii judecătorești. §3. Dispoziții speciale Răspunderea persoanelor juridice de drept public Art. 221. - Dacă prin lege nu se dispune altfel, persoanele juridice de drept public sunt obligate pentru faptele licite sau ilicite ale organele lor, în aceleași condiții ca persoanele juridice de drept privat. Independența patrimonială Art. 222. – Persoana juridică având în subordine o altă persoană juridică nu răspunde pentru neexecutarea obligațiilor acesteia din urmă și nici persoana juridică subordonată nu răspunde pentru persoana juridică față de care este subordonată, dacă prin lege nu se dispune altfel. Statul și unitățile administrativteritoriale Art. 223. – (1) În raporturile civile în care se prezintă nemijlocit, în nume propriu, ca titular de drepturi și obligații, statul participă prin Ministerul Finanțelor Publice, afară de cazul în care legea stabilește un alt organ în acest sens. 41 (2) Dispozițiile alin. (1) sunt aplicabile în mod corespunzător și unităților administrativ-teritoriale care participă la raporturile civile în nume propriu, prin organele prevăzute de lege. Răspunderea civilă a statului și a unităților administrativteritoriale Art. 224. – (1) Dacă prin lege nu se dispune altfel, statul nu răspunde decât în mod subsidiar pentru obligațiile organelor, autorităților și instituțiilor publice, care sunt persoane juridice și niciuna dintre aceste persoane juridice nu răspunde pentru obligațiile statului. (2) Dispozițiile alin. (1) sunt aplicabile în mod corespunzător și unităților administrativ-teritoriale care nu răspund decât în mod subsidiar pentru obligațiile organelor, instituțiilor și serviciilor publice din subordinea acestora atunci când acestea au personalitate juridică. CAPITOLUL IV Identificarea persoanei juridice Naționalitatea persoanei juridice Art. 225. – Sunt de naționalitate română toate persoanele juridice al căror sediu, potrivit actului de constituire sau statutului, este stabilit în România. Denumirea persoanei juridice Art. 226. – (1) Persoana juridică poartă denumirea stabilită în condițiile legii prin actul de constituire sau prin statut. (2) Odată cu înregistrarea persoanei juridice, se va trece în registrul public denumirea ei și celelalte atribute de identificare. Sediul persoanei juridice Art. 227. – (1) Sediul persoanei juridice se stabilește potrivit actului de constituire sau statutului. (2) În funcție de obiectul de activitate, persoana juridică poate avea mai multe sedii cu caracter secundar pentru sucursalele, reprezentanțele sale teritoriale și punctele de lucru. Dispozițiile art. 97 sunt aplicabile în mod corespunzător. Schimbarea denumirii și sediului Art. 228. – Persoana juridică poate să-și schimbe denumirea sau sediul, în condițiile prevăzute de lege. Dovada denumirii și sediului Art. 229. – (1) În raporturile cu terții, dovada denumirii și a sediului persoanei juridice se face cu mențiunile înscrise în registrele de publicitate sau de evidență prevăzute de lege pentru persoana juridică respectivă. (2) În lipsa acestor mențiuni, stabilirea sau schimbarea denumirii și a sediului nu va putea fi opusă altor persoane. Alte atribute de identificare Art. 230. – În funcție de specificul obiectului de activitate, persoana juridică mai poate avea și alte atribute de identificare, cum sunt numărul de înregistrare în registrul comerțului sau într-un alt registru public, codul unic de înregistrare și alte elemente de identificare, în condițiile legii. 42 Mențiunile obligatorii Art. 231. – Toate documentele, indiferent de formă, care emană de la persoana juridică, trebuie să cuprindă denumirea și sediul, precum și alte atribute de identificare, în cazurile prevăzute de lege, sub sancțiunea plății de daune-interese persoanei prejudiciate. CAPITOLUL V Reorganizarea persoanei juridice Noțiunea Art. 232. – Reorganizarea persoanei juridice este operațiunea juridică în care pot fi implicate una sau mai multe persoane juridice și care are ca efecte înființarea, modificarea ori încetarea acestora. Modurile de reorganizare Art. 233. – (1) Reorganizarea persoanei juridice se realizează prin fuziune, prin divizare sau prin transformare. (2) Reorganizarea se face cu respectarea condițiilor prevăzute pentru dobândirea personalității juridice, în afară de cazurile în care prin lege, actul de constituire sau statut se dispune altfel. Fuziunea Art. 234. – Fuziunea se face prin absorbția unei persoane juridice de către o altă persoană juridică sau prin contopirea mai multor persoane juridice pentru a alcătui o persoană juridică nouă. Efectele fuziunii Art. 235. – (1) În cazul absorbției, drepturile și obligațiile persoanei juridice absorbite se transferă în patrimoniul persoanei juridice care o absoarbe. (2) În cazul contopirii persoanelor juridice, drepturile și obligațiile acestora se transferă în patrimoniul persoanei juridice nou înființate. Divizarea Art. 236. – (1) Divizarea poate fi totală sau parțială. (2) Divizarea totală se face prin împărțirea întregului patrimoniu al unei persoane juridice între două sau mai multe persoane juridice care există deja sau care se înființează prin divizare. (3) Divizarea parțială constă în desprinderea unei părți din patrimoniul unei persoane juridice, care continuă să existe, și în transmiterea acestei părți către una sau mai multe persoane juridice care există sau care se înființează în acest mod. Efectele divizării Art. 237. – (1) Patrimoniul persoanei juridice care a încetat de a avea ființă prin divizare se împarte în mod egal între persoanele juridice dobânditoare, dacă prin actul ce a dispus divizarea nu s-a stabilit o altă proporție. (2) În cazul divizării parțiale, când o parte din patrimoniul unei persoane juridice se desprinde și se transmite unei singure persoane juridice deja existente sau care se înființează în acest mod, reducerea patrimoniului persoanei juridice divizate este proporțională cu partea transmisă. (3) În cazul în care partea desprinsă se transmite mai multor persoane juridice deja existente sau care se înființează în acest mod, împărțirea patrimoniului între persoana juridică față de care s-a făcut desprinderea și 43 persoanele juridice dobânditoare se va face potrivit dispozițiilor alin. (2), iar între persoanele juridice dobânditoare, împărțirea părții desprinse se va face potrivit dispozițiilor alin. (1), ce se vor aplica în mod corespunzător. Întinderea răspunderii în caz de divizare Art. 238. – (1) În cazul divizării, fiecare dintre persoanele juridice dobânditoare va răspunde: a) pentru obligațiile legate de bunurile care formează obiectul drepturilor dobândite sau păstrate integral; b) pentru celelalte obligații ale persoanei juridice divizate, proporțional cu valoarea drepturilor dobândite sau păstrate, socotită după scăderea obligațiilor prevăzute la lit. a). (2) Dacă o persoană juridică înființată în condițiile art. 194 alin. (1) lit. a) este supusă divizării prin actul de reorganizare se va putea stabili și un alt mod de repartizare a obligațiilor decât acela prevăzut în prezentul articol. Repartizarea contractelor în caz de divizare Art. 239. – În caz de divizare, contractele se vor repartiza, cu respectarea dispozițiilor art. 206 alin. (2), art. 237 și 238, astfel încât executarea fiecăruia dintre ele să se facă în întregime de către o singură persoană juridică dobânditoare, afară numai dacă aceasta nu este cu putință. Încetarea unor contracte Art. 240. – (1) În cazul contractelor încheiate în considerarea calității persoanei juridice supuse reorganizării, acestea nu își încetează efectele, cu excepția cazului în care părțile au stipulat expres contrariul sau menținerea ori repartizarea contractului este condiționată de acordul părții interesate. (2) Dacă menținerea sau repartizarea contractului este condiționată de acordul părții interesate, aceasta va fi notificată sau, după caz, înștiințată prin scrisoare recomandată, cu confirmare de primire, pentru a-și da ori nu consimțământul în termen de 10 zile lucrătoare de la comunicarea notificării sau înștiințării. Lipsa de răspuns în acest termen echivalează cu refuzul de menținere sau preluare a contractului de către persoana juridică succesoare. Transformarea persoanei juridice Art. 241. – (1) Transformarea persoanei juridice intervine în cazurile prevăzute de lege, atunci când o persoană juridică își încetează existența, concomitent cu înființarea, în locul ei, a unei alte persoane juridice. (2) În cazul transformării, drepturile și obligațiile persoanei juridice care și-a încetat existența se transferă în patrimoniul persoanei juridice nou înființate, cu excepția cazului în care prin actul prin care s-a dispus transformarea se prevede altfel. În aceste din urmă cazuri, dispozițiile art. 239, 240 și 243 rămân aplicabile. Data transmiterii drepturilor și obligațiilor Art. 242. – (1) În cazul reorganizării persoanelor juridice supuse înregistrării, transmiterea drepturilor și obligațiilor se realizează atât între părți, cât și față de terți, numai prin înregistrarea operațiunii și de la data acesteia. (2) În ceea ce privește celelalte persoane juridice nesupuse înregistrării, transmiterea drepturilor și obligațiilor, în cazurile prevăzute la alin. (1), se realizează atât între părți, cât și față de terți numai pe data aprobării de către 44 organul competent a inventarului, a bilanțului contabil întocmit în vederea predării-primirii, a evidenței și a repartizării tuturor contractelor în curs de executare, precum și a oricăror alte asemenea acte prevăzute de lege. (3) În cazul bunurilor imobile care fac obiectul transmisiunii, dreptul de proprietate și celelalte drepturi reale se dobândesc numai prin înscrierea în cartea funciară, în baza actului de reorganizare încheiat în formă autentică sau, după caz, a actului administrativ prin care s-a dispus reorganizarea, în ambele situații însoțit, dacă este cazul, de certificatul de înregistrare a persoanei juridice nou înființate. Opozițiile Art. 243. – (1) Actele prin care s-a hotărât reorganizarea pot fi atacate, dacă prin lege nu se dispune altfel, prin opoziție, de către creditori și orice alte persoane interesate în termen de 30 de zile de la data când au luat cunoștință de aprobarea reorganizării, dar nu mai târziu de un an de la data publicării acesteia, sau, după caz, de la data aprobării acesteia de către organul competent, potrivit legii. (2) Opoziția suspendă executarea față de oponenți până la rămânerea definitivă a hotărârii judecătorești, în afară de cazul în care persoana juridică debitoare face dovada executării obligațiilor sau oferă garanții acceptate de creditori ori încheie cu aceștia un acord pentru plata datoriilor. (3) Opoziția se judecă în camera de consiliu, cu citarea părților, de către instanța competentă. (4) Hotărârea pronunțată asupra opoziției este supusă numai apelului. CAPITOLUL VI Încetarea persoanei juridice Secțiunea 1 Dispoziții generale Modurile de încetare Art. 244. – Persoana juridică încetează, după caz, prin constatarea ori declararea nulității, prin fuziune, divizare totală, transformare, dizolvare sau desființare, ori printr-un alt mod prevăzut de actul constitutiv sau de lege. Secțiunea a 2-a Dizolvarea persoanei juridice Dizolvarea persoanelor juridice de drept privat Art. 245. – Persoanele juridice de drept privat se dizolvă: a) dacă termenul pentru care au fost constituite s-a împlinit; b) dacă scopul a fost realizat ori nu mai poate fi îndeplinit; c) dacă scopul pe care îl urmăresc sau mijloacele întrebuințate pentru realizarea acestuia au devenit contrare legii sau ordinii publice, ori dacă ele urmăresc un alt scop decât cel declarat; d) prin hotărârea organelor competente ale acestora; e) prin orice alt mod prevăzut de lege, actul de constituire sau statut. 45 Dizolvarea persoanelor juridice de drept public Art. 246. – Persoanele juridice de drept public se dizolvă numai în cazurile și în condițiile anume prevăzute de lege. Opozițiile Art. 247. – În cazul în care persoana juridică se dizolvă prin hotărârea organului competent, creditorii sau orice alte persoane interesate pot face opoziție, dispozițiile art. 243 aplicându-se în mod corespunzător. Lichidarea Art. 248. – (1) Prin efectul dizolvării persoana juridică intră în lichidare în vederea valorificării activului și a plății pasivului. (2) Persoana juridică își păstrează capacitatea civilă pentru operațiunile necesare lichidării până la finalizarea acesteia. (3) Dacă încetarea persoanei juridice are loc prin fuziune, transformare sau prin divizare totală nu se declanșează procedura lichidării. Destinația bunurilor rămase după lichidare Art. 249. – (1) Oricare ar fi cauzele dizolvării, bunurile persoanei juridice rămase după lichidare vor primi destinația stabilită în actul de constituire sau statut, ori destinația stabilită în hotărârea organului competent luată înainte de dizolvare. (2) În lipsa unei asemenea prevederi în actul de constituire sau statut ori în lipsa unei hotărâri luate în condițiile alin. (1), precum și în cazul în care prevederea sau hotărârea este contrară legii sau ordinii publice, la propunerea lichidatorului bunurile rămase după lichidare se atribuie de instanța competentă, prin hotărâre supusă numai apelului, unei persoane juridice cu scop identic sau asemănător, dacă prin lege nu se prevede altfel. Atunci când există mai multe astfel de persoane juridice, lichidatorul propune cel puțin 3 persoane juridice, caz în care bunurile se atribuie prin tragere la sorți. (3) În cazul în care persoana juridică a fost dizolvată pentru motivele prevăzute la art. 245 lit. d), precum și în cazul în care nicio persoană juridică nu este de acord cu preluarea bunurilor rămase după lichidare în condițiile alin. (2), acestea vor trece în proprietatea comunei, orașului sau municipiului în a cărui rază teritorială se află bunurile. (4) În toate cazurile, transmiterea dreptului de proprietate asupra bunurilor rămase după lichidare are loc la data preluării lor de către beneficiari, dacă prin lege nu se prevede altfel. Procesul-verbal de predare-primire și hotărârea judecătorească rămasă definitivă, în cazurile prevăzute de alin. (2) ori (3), constituie titlu de proprietate sau, după caz, poate servi drept temei juridic pentru intabularea în cartea funciară. În cazul bunurilor imobile, dispozițiile art.1.244 și cele în materie de carte funciară rămân aplicabile. Secțiunea a 3-a Dispoziții speciale Desființarea unor persoane juridice Art. 250. – (1) Persoanele juridice înființate de către autoritățile publice centrale sau locale, nesupuse dizolvării, pot fi desființate prin hotărârea organului care le-a înființat. 46 (2) În acest caz, dacă organul competent nu a dispus altfel, drepturile și obligațiile persoanei juridice desființate se transferă persoanei juridice dobânditoare, proporțional cu valoarea bunurilor transmise acesteia, ținându-se însă seama și de natura obligațiilor respective. Data încetării personalității juridice Art. 251. – (1) Persoanele juridice supuse înregistrării încetează la data radierii din registrele în care au fost înscrise. (2) Celelalte persoane juridice încetează la data actului prin care s-a dispus încetarea sau, după caz, la data îndeplinirii oricărei alte cerințe prevăzute de lege. TITLUL V Apărarea drepturilor nepatrimoniale Ocrotirea personalității umane Art. 252. – Orice persoană fizică are dreptul la ocrotirea valorilor strâns legate de ființa umană, cum sunt viața, sănătatea, integritatea fizică, demnitatea, intimitatea vieții private, creația științifică, artistică, literară sau tehnică, precum și a oricăror alte drepturi nepatrimoniale. Mijloacele de apărare Art. 253. – (1) Persoana fizică ale cărei drepturi nepatrimoniale au fost lezate ori amenințate poate cere oricând instanței: a) interzicerea săvârșirii faptei ilicite, dacă aceasta este iminentă; b) încetarea încălcării și interzicerea pentru viitor, dacă aceasta durează încă; c) constatarea caracterului ilicit al faptei săvârșite, dacă tulburarea pe care a produs-o subzistă. (2) Prin excepție de la prevederile alin. (1), în cazul lezării prin execitarea dreptului la libera exprimare, instanța poate dispune numai măsurile prevăzute la alin. (1) lit. b) și c). (3) Totodată, cel care a suferit o încălcare a unor asemenea drepturi poate cere instanței să-l oblige pe autorul faptei să îndeplinească orice măsuri socotite necesare de către instanță spre a ajunge la restabilirea dreptului atins, cum sunt: a) obligarea autorului, pe cheltuiala sa, la publicarea hotărârii de condamnare; b) orice alte măsuri necesare pentru încetarea faptei ilicite sau pentru repararea prejudiciului cauzat. (4) De asemenea, persoana prejudiciată poate cere despăgubiri sau, după caz, o reparație patrimonială pentru prejudiciul, chiar nepatrimonial, ce i-a fost cauzat, dacă vătămarea este imputabilă autorului faptei prejudiciabile. În aceste cazuri, dreptul la acțiune este supus prescripției extinctive. Apărarea dreptului la nume Art. 254. – (1) Cel al cărui nume este contestat poate să ceară instanței judecătorești recunoașterea dreptului său la acel nume. (2) De asemenea, cel care este lezat prin uzurparea, în tot sau în parte, a numelui său poate să ceară oricând instanței judecătorești să dispună încetarea 47 acestei atingeri nelegitime. (3) Dispozițiile prezentului articol se aplică, în mod corespunzător, și apărării dreptului la pseudonim, ales în condițiile legii. Măsurile provizorii Art. 255. – (1) Dacă persoana care se consideră lezată face dovada credibilă că drepturile sale nepatrimoniale fac obiectul unei acțiuni ilicite, actuale sau iminente și că această acțiune riscă să-i cauzeze un prejudiciu greu de reparat, poate să ceară instanței judecătorești luarea unor măsuri provizorii. (2) Instanța judecătorească poate să dispună în special: a) interzicerea încălcării sau încetarea ei provizorie; b) luarea măsurilor necesare pentru a asigura conservarea probelor. (3) În cazul prejudiciilor aduse prin mijloacele presei scrise sau audiovizuale, instanța judecătorească nu poate să dispună încetarea, cu titlu provizoriu, a acțiunii prejudiciabile decât dacă prejudiciile cauzate reclamantului sunt grave, dacă acțiunea nu este în mod evident justificată, potrivit art. 75, și dacă măsura luată de instanță nu apare ca fiind disproporționată în raport cu prejudiciile cauzate. Dispozițiile art. 253 alin. (2) rămân aplicabile. (4) Instanța soluționează cererea potrivit dispozițiilor privitoare la ordonanța președințială, care se aplică în mod corespunzător. În cazul în care cererea este formulată înainte de introducerea acțiunii de fond, prin hotărârea prin care s-a dispus măsura provizorie se va fixa și termenul în care acțiunea în fond trebuie să fie introdusă, sub sancțiunea încetării de drept a acelei măsuri. Dispozițiile alin. (6) sunt aplicabile. (5) Dacă măsurile luate sunt de natură să producă un prejudiciu părții adverse, instanța poate obliga pe reclamant să dea o cauțiune în cuantumul fixat de aceasta, sub sancțiunea încetării de drept a măsurii dispuse. (6) Măsurile luate potrivit prezentului articol anterior introducerii acțiunii în justiție pentru apărarea dreptului nepatrimonial încălcat încetează de drept, dacă reclamantul nu a sesizat instanța în termenul fixat de aceasta, dar nu mai târziu de 30 de zile de la luarea acestora. (7) Reclamantul este ținut să repare, la cererea părții interesate, prejudiciul cauzat prin măsurile provizorii luate, dacă acțiunea de fond este respinsă ca neîntemeiată. Cu toate acestea, dacă reclamantul nu a fost în culpă ori a avut o culpă ușoară, instanța, în raport cu circumstanțele concrete, poate fie să refuze obligarea sa la despăgubirile cerute de partea adversă, fie să dispună reducerea acestora. (8) Dacă partea adversă nu solicită daune-interese, instanța va dispune eliberarea cauțiunii, la cererea reclamantului, prin hotărâre dată cu citarea părților. Cererea se judecă potrivit dispozițiilor privitoare la ordonanța președințială, care se aplică în mod corespunzător. În cazul în care pârâtul se opune la eliberarea cauțiunii, instanța va fixa un termen în vederea introducerii acțiunii de fond, care nu poate fi mai lung de 30 de zile de la data pronunțării hotărârii, sub sancțiunea încetării de drept a măsurii de indisponibilizare a sumei depuse cu titlu de cauțiune. 48 Decesul titularului dreptului nepatrimonial Art. 256. – (1) Acțiunea pentru restabilirea dreptului nepatrimonial încălcat poate fi continuată sau pornită, după moartea persoanei vătămate, de către soțul supraviețuitor, de oricare dintre rudele în linie dreaptă ale persoanei decedate, precum și de oricare dintre rudele sale colaterale până la gradul al patrulea inclusiv. (2) Acțiunea pentru restabilirea integrității memoriei unei persoane decedate poate fi pornită de cei prevăzuți la alin. (1). Apărarea drepturilor nepatrimoniale ale persoanei juridice Art. 257. - Dispozițiile prezentului titlu se aplică prin asemănare și drepturilor nepatrimoniale ale persoanelor juridice. CARTEA A II-A Despre familie TITLUL I Dispoziții generale Familia Art. 258. – (1) Familia se întemeiază pe căsătoria liber consimțită între soți, pe egalitatea acestora, precum și pe dreptul și îndatorirea părinților de a asigura creșterea și educarea copiilor lor. (2) Familia are dreptul la ocrotire din partea societății și a statului. (3) Statul este obligat să sprijine, prin măsuri economice și sociale, încheierea căsătoriei, precum și dezvoltarea și consolidarea familiei. (4) În sensul prezentului Cod civil, prin soți se înțelege bărbatul și femeia uniți prin căsătorie. Căsătoria Art. 259. - (1) Căsătoria este uniunea liber consimțită între un barbat și o femeie, încheiată în condițiile legii. (2) Bărbatul și femeia au dreptul de a se căsători în scopul de a întemeia o familie. (3) Celebrarea religioasă a căsătoriei poate fi făcută numai după încheierea căsătoriei civile. (4) Condițiile de încheiere și cauzele de nulitate ale căsătoriei se stabilesc prin prezentul Cod civil. (5) Căsătoria încetează prin decesul sau prin declararea judecătorească a morții unuia dintre soți. (6) Căsătoria poate fi desfăcută prin divorț, în condițiile legii. Egalitatea în drepturi a copiilor Art. 260. – Copiii din afara căsătoriei sunt egali în fața legii cu cei din căsătorie, precum și cu cei adoptați. Îndatorirea părinților Art. 261. – Părinții sunt cei care au, în primul rând, îndatorirea de creștere și educare a copiilor lor minori. 49 Relațiile dintre părinți și copii Art. 262. – (1) Copilul nu poate fi separat de părinții săi fără încuviințarea acestora, cu excepția cazurilor prevăzute de lege. (2) Copilul care nu locuiește la părinții săi sau, după caz, la unul dintre ei are dreptul de a avea legături personale cu aceștia. Exercițiul acestui drept nu poate fi limitat decât în condițiile prevăzute de lege, pentru motive temeinice, luând în considerare interesul superior al copilului. Principiul interesului superior al copilului Art. 263. – (1) Orice măsură privitoare la copil, indiferent de autorul ei, trebuie să fie luată cu respectarea interesului superior al copilului. (2) Pentru rezolvarea cererilor care se referă la copii, autoritățile competente sunt datoare să dea toate îndrumările necesare pentru ca părțile să recurgă la metodele de soluționare a conflictelor pe cale amiabilă. (3) Procedurile referitoare la relațiile între părinți și copii trebuie să garanteze că dorințele și interesele părinților referitoare la copii pot fi aduse la cunoștința autorităților și că acestea țin cont de ele în hotărârile pe care le iau. (4) Procedurile privitoare la copii trebuie să se desfășoare într-un timp rezonabil, astfel încât interesul superior al copilului și relațiile de familie să nu fie afectate. (5) În sensul prevederilor legale privind protecția copilului, prin copil se înțelege persoana care nu a împlinit vârsta de 18 ani și nici nu a dobândit capacitatea deplină de exercițiu, potrivit legii. Ascultarea copilului Art. 264. – (1) În procedurile administrative sau judiciare care îl privesc, ascultarea copilului care a împlinit vârsta de 10 ani este obligatorie. Cu toate acestea, poate fi ascultat și copilul care nu a împlinit vârsta de 10 ani, dacă autoritatea competentă consideră că acest lucru este necesar pentru soluționarea cauzei. (2) Dreptul de a fi ascultat presupune posibilitatea copilului de a cere și a primi orice informație, potrivit cu vârsta sa, de a-și exprima opinia și de a fi informat asupra consecințelor pe care le poate avea aceasta, dacă este respectată, precum și asupra consecințelor oricărei decizii care îl privește. (3) Orice copil poate cere să fie ascultat, potrivit prevederilor alin. (1) și (2). Respingerea cererii de către autoritatea competentă trebuie motivată. (4) Opiniile copilului ascultat vor fi luate în considerare în raport cu vârsta și cu gradul său de maturitate. (5) Dispozițiile legale speciale privind consimțământul sau prezența copilului, în procedurile care îl privesc, precum și prevederile referitoare la desemnarea de către instanță a unui reprezentant în caz de conflict de interese, rămân aplicabile. Instanța competentă Art. 265. – Toate măsurile date prin prezenta carte în competența instanței judecătorești, precum și toate litigiile privind aplicarea dispozițiilor prezentei cărți sunt de competența instanței de tutelă prevăzute la art. 107. 50 TITLUL II Căsătoria CAPITOLUL I Logodna Încheierea logodnei Art. 266. – (1) Logodna este promisiunea reciprocă de a încheia căsătoria. (2) Dispozițiile privind condițiile de fond pentru încheierea căsătoriei sunt aplicabile în mod corespunzător, cu excepția avizului medical și a autorizării organului administrativ competent. (3) Încheierea logodnei nu este supusă niciunei formalități și poate fi dovedită cu orice mijloc de probă. (4) Încheierea căsătoriei nu este condiționată de încheierea logodnei. (5) Logodna se poate încheia doar între bărbat și femeie. Ruperea logodnei Art. 267. – (1) Logodnicul care rupe logodna nu poate fi constrâns să încheie căsătoria. (2) Clauza penală stipulată pentru ruperea logodnei este considerată nescrisă. (3) Ruperea logodnei nu este supusă niciunei formalități și poate fi dovedită cu orice mijloc de probă. Restituirea darurilor Art. 268. – (1) În cazul ruperii logodnei, sunt supuse restituirii darurile pe care logodnicii le-au primit în considerarea logodnei sau, pe durata acesteia, în vederea căsătoriei, cu excepția darurilor obișnuite. (2) Darurile se restituie în natură sau, dacă aceasta nu mai este cu putință, în măsura îmbogățirii. (3) Obligația de restituire nu există dacă logodna a încetat prin moartea unuia dintre logodnici. Răspunderea pentru ruperea logodnei Art. 269. – (1) Partea care rupe logodna în mod abuziv poate fi obligat la despăgubiri pentru cheltuielile făcute sau contractate în vederea căsătoriei, în măsura în care au fost potrivite cu împrejurările, precum și pentru orice alte prejudicii cauzate. (2) Partea care, în mod culpabil, l-a determinat pe celălalt să rupă logodna poate fi obligat la despăgubiri în condițiile alin. (1). Termenul de prescripție Art. 270. – Dreptul la acțiune întemeiat pe dispozițiile art. 268 și 269 se prescrie într-un an de la ruperea logodnei. 51 CAPITOLUL II Încheierea căsătoriei Secțiunea 1 Condițiile de fond pentru încheierea căsătoriei Consimțământul la căsătorie Art. 271. – Căsătoria se încheie între bărbat și femeie prin consimțământul personal și liber al acestora. Vârsta matrimonială Art. 272. – (1) Căsătoria se poate încheia dacă viitorii soți au împlinit vârsta de 18 ani. (2) Pentru motive temeinice, minorul care a împlinit vârsta de 16 ani se poate căsători în temeiul unui aviz medical, cu încuviințarea părinților săi, sau, după caz, a tutorelui, și cu autorizarea instanței de tutelă în a cărei circumscripție minorul își are domiciliul. În cazul în care unul dintre părinți refuză să încuviințeze căsătoria, instanța de tutelă hotărăște și asupra acestei divergențe, având în vedere interesul superior al copilului. (3) Dacă unul dintre părinți este decedat sau se află în imposibilitate de a-și manifesta voința, încuviințarea celuilalt părinte este suficientă. (4) De asemenea, în condițiile art.398, este suficientă încuviințarea părintelui care exercită autoritatea părintească. (5) Dacă nu există nici părinți, nici tutore care să poată încuviința căsătoria, este necesară încuviințarea persoanei sau a autorității care a fost abilitată să exercite drepturile părintești. Bigamia Art. 273. - Este interzisă încheierea unei noi căsătorii de către persoana care este căsătorită. Interzicerea căsătoriei între rude Art. 274. - (1) Este interzisă încheierea căsătoriei între rudele în linie dreaptă, precum și între cele în linie colaterală până la al patrulea grad inclusiv. (2) Pentru motive temeinice, căsătoria între rudele în linie colaterală de gradul al patrulea poate fi autorizată de instanța de tutelă în a cărei circumscripție își are domiciliul cel care cere încuviințarea. Instanța se va putea pronunța pe baza unui aviz medical special dat în acest sens. (3) Dispozițiile alin. (1) și (2) sunt aplicabile și în cazul rudeniei din adopție. Interzicerea căsătoriei între tutore și persoana minoră Art. 275. – Căsătoria este oprită între tutore și persoana minoră care se află sub tutela sa. Alienația și debilitatea mintală Art. 276. - Este interzis să se căsătorească alienatul mintal și debilul mintal. 52 Interzicerea sau echivalarea unor forme de conviețuire cu căsătoria Art. 277. – (1) Este interzisă căsătoria între persoane de același sex. (2) Căsătoriile între persoane de același sex încheiate sau contractate în străinătate, fie de cetățeni români, fie de cetățeni străini nu sunt recunoscute în România. (3) Parteneriatele civile între persoane de sex opus sau de același sex încheiate sau contractate în străinătate fie de cetățeni români, fie de cetățeni străini nu sunt recunoscute în România. (4) Dispozițiile legale privind libera circulației pe teritoriul României a cetățenilor statelor membre ale Uniunii Europene și Spațiului Economic European rămân aplicabile. Secțiunea a 2-a Formalitățile pentru încheierea căsătoriei Comunicarea stării de sănătate Art. 278. – Căsătoria nu se încheie dacă viitorii soți nu declară că și-au comunicat reciproc starea sănătății lor. Dispozițiile legale prin care este oprită căsătoria celor care suferă de anumite boli rămân aplicabile. Locul încheierii căsătoriei Art. 279. – (1) Căsătoria se celebrează de către ofițerul de stare civilă, la sediul primăriei. (2) Prin excepție, căsătoria se poate celebra, cu aprobarea primarului, de către un ofițer de stare civilă de la o altă primărie decât cea în a cărei rază teritorială domiciliază sau își au reședința viitorii soți, cu obligativitatea înștiințării primăriei de domiciliu sau de reședință a viitorilor soți, în vederea publicării. Declarația de căsătorie Art. 280. – (1) Cei care vor să se căsătorească vor face personal declarația de căsătorie, potrivit legii, la primăria unde urmează a se încheia căsătoria. (2) În cazurile prevăzute de lege, declarația de căsătorie se poate face și în afara sediului primăriei. (3) Atunci când viitorul soț este minor, părinții sau, după caz, tutorele vor face personal o declarație prin care încuviințează încheierea căsătoriei. Dispozițiile art. 272 alin. (5) rămân aplicabile. (4) Dacă unul dintre viitorii soți, părinții sau tutorele nu se află în localitatea unde urmează a se încheia căsătoria, ei pot face declarația la primăria în a cărei rază teritorială își au domiciliul sau reședința, care o transmite, în termen de 48 de ore, la primăria unde urmează a se încheia căsătoria. Conținutul declarației de căsătorie Art. 281. – (1) În declarația de căsătorie, viitorii soți vor arăta că nu există niciun impediment legal la căsătorie și vor menționa numele de familie pe care îl vor purta în timpul căsătoriei, precum și regimul matrimonial ales. (2) Odată cu declarația de căsătorie, ei vor prezenta dovezile cerute de lege pentru încheierea căsătoriei. Alegerea numelui de familie Art. 282. – Viitorii soți pot conveni să-și păstreze numele dinaintea căsătoriei, să ia numele oricăruia dintre ei sau numele lor reunite. De asemenea, un soț poate să-și păstreze numele de dinaintea căsătoriei, iar celălalt să poarte numele lor reunite. 53 Publicitatea declarației de căsătorie Art. 283. - (1) În aceeași zi cu primirea declarației de căsătorie, ofițerul de stare civilă dispune publicarea acesteia, prin afișarea în extras, într-un loc special amenajat la sediul primăriei și pe pagina de internet a acesteia unde urmează să se încheie căsătoria și, după caz, la sediul primăriei unde celălalt soț își are domiciliul sau reședința. (2) Extrasul din declarația de căsătorie cuprinde, în mod obligatoriu: data afișării, datele de stare civilă ale viitorilor soți și, după caz, încuviințarea părinților sau a tutorelui, precum și înștiințarea că orice persoană poate face opoziție la căsătorie, în termen de 10 zile de la data afișării. (3) Căsătoria se încheie după 10 zile de la afișarea declarației de căsătorie, termen în care se cuprind atât data afișării, cât și data încheierii căsătoriei. (4) Primarul municipiului, al sectorului municipiului București, al orașului sau al comunei unde urmează a se încheia căsătoria poate să încuviințeze, pentru motive temeinice, încheierea căsătoriei înainte de împlinirea termenului prevăzut la alin. (3). Reînnoirea declarației de căsătorie Art. 284. – În cazul în care căsătoria nu s-a încheiat în termen de 30 de zile de la data afișării declarației de căsătorie sau dacă viitorii soți doresc să modifice declarația inițială, trebuie să se facă o nouă declarație de căsătorie și să se dispună publicarea acesteia. Opoziția la căsătorie Art. 285. – (1) Orice persoană poate face opoziție la căsătorie, dacă există un impediment legal sau dacă alte cerințe ale legii nu sunt îndeplinite. (2) Opoziția la căsătorie se face numai în scris, cu arătarea dovezilor pe care se întemeiază. Refuzul celebrării căsătoriei Art. 286. – Ofițerul de stare civilă refuză să celebreze căsătoria dacă, pe baza verificărilor pe care este obligat să le efectueze, a opozițiilor primite sau a informațiilor pe care le deține, în măsura în care acestea din urmă sunt notorii, constată că nu sunt îndeplinite condițiile prevăzute de lege. Celebrarea căsătoriei Art. 287. – (1) Viitorii soți sunt obligați să se prezinte împreună, la sediul primăriei, pentru a-și da consimțământul la căsătorie în mod public, în prezența a 2 martori, în fața ofițerului de stare civilă. (2) Cu toate acestea, în cazurile prevăzute de lege, ofițerul de stare civilă poate celebra căsătoria și în afara sediului serviciului de stare civilă, cu respectarea celorlalte condiții menționate la alin. (1). (3) Persoanele care aparțin minorităților naționale pot solicita celebrarea căsătoriei în limba lor maternă, cu condiția ca ofițerul de stare civilă sau cel care oficiază căsătoria să cunoască această limbă. Martorii la căsătorie Art. 288. – (1) Martorii atestă faptul că soții și-au exprimat consimțământul potrivit art. 287. (2) Nu pot fi martori la încheierea căsătoriei incapabilii, precum și cei care din cauza unei deficiențe psihice sau fizice nu sunt apți să ateste faptele prevăzute la alin. (1). 54 (3) Martorii pot fi și rude sau afini, indiferent de grad, cu oricare dintre viitorii soți. Momentul încheierii căsătoriei Art. 289. – Căsătoria este încheiată în momentul în care, după ce ia consimțământul fiecăruia dintre viitorii soți, ofițerul de stare civilă îi declară căsătoriți. CAPITOLUL III Formalități ulterioare încheierii căsătoriei Actul de căsătorie Art. 290. – După încheierea căsătoriei, ofițerul de stare civilă întocmește, de îndată, în registrul actelor de stare civilă, actul de căsătorie, care se semnează de către soți, de cei 2 martori și de către ofițerul de stare civilă. Formalitățile privind regimul matrimonial Art. 291. – Ofițerul de stare civilă face mențiune pe actul de căsătorie despre regimul matrimonial ales. El are obligația ca, din oficiu și de îndată, să comunice la registrul prevăzut la art. 334 alin. (1), precum și, după caz, notarului public care a autentificat convenția matrimonială, o copie de pe actul de căsătorie. Dovada căsătoriei Art. 292. – (1) Căsătoria se dovedește cu actul de căsătorie și prin certificatul de căsătorie eliberat pe baza acestuia. (2) Cu toate acestea, în situațiile prevăzute de lege, căsătoria se poate dovedi cu orice mijloc de probă. CAPITOLUL IV Nulitatea căsătoriei Secțiunea 1 Nulitatea absolută a căsătoriei Cazurile de nulitate absolută Art. 293. – (1) Este lovită de nulitate absolută căsătoria încheiată cu încălcarea dispozițiilor prevăzute la art. 271, 273, 274, 276 și art. 287 alin. (1). (2) În cazul în care soțul unei persoane declarate moarte s-a recăsătorit și, după aceasta, hotărârea declarativă de moarte este anulată, noua căsătorie rămâne valabilă, dacă soțul celui declarat mort a fost de bună-credință. Prima căsătorie se consideră desfăcută pe data încheierii noii căsătorii. Lipsa vârstei matrimoniale Art. 294. – (1) Căsătoria încheiată de minorul care nu a împlinit vârsta de 16 ani este lovită de nulitate absolută. (2) Cu toate acestea, nulitatea căsătoriei se acoperă dacă, până la rămânerea definitivă a hotărârii judecătorești, ambii soți au împlinit vârsta de 18 ani sau dacă soția a născut ori a rămas însărcinată. 55 Căsătoria fictivă Art. 295. – (1) Căsătoria încheiată în alte scopuri decât acela de a întemeia o familie este lovită de nulitate absolută. (2) Cu toate acestea, nulitatea căsătoriei se acoperă dacă, până la rămânerea definitivă a hotărârii judecătorești, a intervenit conviețuirea soților, soția a născut sau a rămas însărcinată ori au trecut 2 ani de la încheierea căsătoriei. Persoanele care pot invoca nulitatea absolută Art. 296. – Orice persoană interesată poate introduce acțiunea în constatarea nulității absolute a căsătoriei. Cu toate acestea, procurorul nu poate introduce acțiunea după încetarea sau desfacerea căsătoriei, cu excepția cazului în care ar acționa pentru apărarea drepturilor minorilor sau a persoanelor puse sub interdicție. Secțiunea a 2-a Nulitatea relativă a căsătoriei Lipsa încuviințărilor cerute de lege Art. 297. - (1) Este lovită de nulitate relativă căsătoria încheiată fără încuviințările sau autorizarea prevăzute la art. 272 alin. (2) și (4). (2) Nulitatea poate fi invocată numai de cel a cărui încuviințare ori autorizare era necesară. Viciile de consimțământ Art. 298. – (1) Căsătoria poate fi anulată la cererea soțului al cărui consimțământ a fost viciat prin eroare, prin dol sau prin violență. (2) Eroarea constituie viciu de consimțământ numai atunci când privește identitatea fizică a viitorului soț. Lipsa discernământului Art. 299. – Este lovită de nulitate relativă căsătoria încheiată de persoana lipsită vremelnic de discernământ. Existența tutelei Art. 300. – Căsătoria încheiată între tutore și persoana minoră aflată sub tutela sa, este lovită de nulitate relativă. Termenul de prescripție Art. 301. – (1) Anularea căsătoriei poate fi cerută în termen de 6 luni. (2) În cazul prevăzut la art. 297, termenul curge de la data la care cei a căror încuviințare sau autorizare era necesară pentru încheierea căsătoriei au luat cunoștință de aceasta. (3) În cazul nulității pentru vicii de consimțământ ori pentru lipsa discernământului, termenul curge de la data încetării violenței sau, după caz, de la data la care cel interesat a cunoscut dolul, eroarea ori lipsa vremelnică a discernământului. (4) În cazul prevăzut la art. 300, termenul curge de la data încheierii căsătoriei. Caracterul personal al acțiunii Art. 302. – Dreptul la acțiunea în anulabilitate nu se transmite moștenitorilor. Cu toate acestea, dacă acțiunea a fost pornită de către unul dintre soți, ea poate fi continuată de către oricare dintre moștenitorii săi. 56 Acoperirea nulității Art. 303. – (1) În cazurile prevăzute la art. 272 alin. (2) și (4), nulitatea relativă a căsătoriei se acoperă dacă, până la rămânerea definitivă a hotărârii judecătorești, s-au obținut încuviințările și autorizarea cerute de lege. (2) Căsătoria nu poate fi anulată dacă soții au conviețuit timp de 6 luni de la data încetării violenței sau de la data descoperirii dolului, a erorii ori a lipsei vremelnice a facultăților mintale. (3) În toate cazurile, nulitatea căsătoriei se acoperă dacă, între timp, ambii soți au împlinit vârsta de 18 ani sau dacă soția a născut ori a rămas însărcinată. Secțiunea a 3-a Efectele nulității căsătoriei Căsătoria putativă Art. 304. – (1) Soțul de bună-credință la încheierea unei căsătorii nule sau anulate păstrează, până la data când hotărârea judecătorească rămâne definitivă, situația unui soț dintr-o căsătorie valabilă. (2) În situația prevăzută la alin. (1), raporturile patrimoniale dintre foștii soți sunt supuse, prin asemănare, dispozițiilor privitoare la divorț. Situația copiilor Art. 305. – (1) Nulitatea căsătoriei nu are niciun efect în privința copiilor, care păstrează situația de copii din căsătorie. (2) În ceea ce privește drepturile și obligațiile dintre părinți și copii se aplică, prin asemănare, dispozițiile privitoare la divorț. Opozabilitatea hotărârii judecătorești Art. 306. - (1) Hotărârea judecătorească de constatare a nulității sau de anulare a căsătoriei este opozabilă terțelor persoane, în condițiile legii. Dispozițiile art. 291, 334 și 335 sunt aplicabile în mod corespunzător. (2) Cu toate acestea, nulitatea căsătoriei nu poate fi opusă unei terțe persoane împotriva unui act încheiat anterior de aceasta cu unul dintre soți, afară de cazul în care au fost îndeplinite formalitățile de publicitate prevăzute de lege cu privire la acțiunea în nulitate ori anulabilitate sau terțul a cunoscut, pe altă cale, înainte de încheierea actului, cauza de nulitate a căsătoriei. CAPITOLUL V Drepturile și îndatoririle personale ale soților Reglementarea raporturilor personale dintre soți Art. 307. – Dispozițiile prezentului capitol se aplică raporturilor personale dintre soți, oricare ar fi regimul lor matrimonial. Luarea deciziilor de către soți Art. 308. – Soții hotărăsc de comun acord în tot ceea ce privește căsătoria. Îndatoririle soților Art. 309. – (1) Soții își datorează reciproc respect, fidelitate și sprijin moral. (2) Ei au îndatorirea de a locui împreună. Pentru motive temeinice, ei pot hotărî să locuiască separat. 57 Independența soților Art. 310. – Un soț nu are dreptul să cenzureze corespondența, relațiile sociale sau alegerea profesiei celuilalt soț. Schimbarea numelui de familie Art. 311. – (1) Soții sunt obligați să poarte numele declarat la încheierea căsătoriei. (2) Dacă soții au convenit să poarte în timpul căsătoriei un nume comun și l-au declarat potrivit dispozițiilor art. 281, unul dintre soți nu poate cere schimbarea acestui nume pe cale administrativă, decât cu consimțământul celuilalt soț. CAPITOLUL VI Drepturile și obligațiile patrimoniale ale soților Secțiunea 1 Dispoziții comune §1. Despre regimul matrimonial în general Regimurile matrimoniale Art. 312. – (1) Viitorii soți pot alege ca regim matrimonial: comunitatea legală, separația de bunuri sau comunitatea convențională. (2) Indiferent de regimul matrimonial ales, nu se poate deroga de la dispozițiile prezentei secțiuni, dacă prin lege nu se prevede altfel. Efectele regimului matrimonial Art. 313. - (1) Între soți, regimul matrimonial produce efecte numai din ziua încheierii căsătoriei. (2) Față de terți, regimul matrimonial este opozabil de la data îndeplinirii formalităților de publicitate prevăzute de lege, afară de cazul în care aceștia l-au cunoscut pe altă cale. (3) Neîndeplinirea formalităților de publicitate face ca soții să fie considerați, în raport cu terții de bună-credință, ca fiind căsătoriți sub regimul matrimonial al comunității legale. Mandatul convențional Art. 314. – Un soț poate să dea mandat celuilalt soț să-l reprezinte pentru exercitarea drepturilor pe care le are potrivit regimului matrimonial. Mandatul judiciar Art. 315. – (1) În cazul în care unul dintre soți se află în imposibilitate de a-și manifesta voința, celălalt soț poate cere instanței de tutelă încuviințarea de a-l reprezenta pentru exercitarea drepturilor pe care le are potrivit regimului matrimonial. Prin hotărârea pronunțată se stabilesc condițiile, limitele și perioada de valabilitate a acestui mandat. (2) În afara altor cazuri prevăzute de lege, mandatul încetează atunci când soțul reprezentat nu se mai află în situația prevăzută la alin. (1) sau când este numit un tutore ori, după caz, un curator. (3) Dispozițiile art. 346 și 347 sunt aplicabile în mod corespunzător. 58 Actele de dispoziție care pun în pericol grav interesele familiei Art. 316. – (1) În mod excepțional, dacă unul dintre soți încheie acte juridice prin care pune în pericol grav interesele familiei, celălalt soț poate cere instanței de tutelă ca, pentru o durată determinată, dreptul de a dispune de anumite bunuri să poată fi exercitat numai cu consimțământul său expres. Durata acestei măsuri poate fi prelungită, fără însă a se depăși în total 2 ani. Hotărârea de încuviințare a măsurii se comunică în vederea efectuării formalităților de publicitate imobiliară sau mobiliară, după caz. (2) Actele încheiate cu nerespectarea hotărârii judecătorești sunt lovite de nulitate relativă. Dreptul la acțiune se prescrie în termen de un an, care începe să curgă de la data când soțul vătămat a luat cunoștință de existența actului. (3) Dispozițiile art. 346 și 347 sunt aplicabile în mod corespunzător. Independența patrimonială a soților Art. 317. – (1) Dacă prin lege nu se prevede altfel, fiecare soț poate să încheie orice acte juridice cu celălalt soț sau cu terțe persoane. (2) Fiecare soț poate să facă singur, fără consimțământul celuilalt, depozite bancare, precum și orice alte operațiuni în legătură cu acestea. (3) În raport cu societatea bancară, soțul titular al contului are, chiar și după desfacerea sau încetarea căsătoriei, dreptul de a dispune de fondurile depuse, dacă prin hotărâre judecătorească executorie nu s-a decis altfel. Dreptul la informare Art. 318. – (1) Fiecare soț poate să îi ceară celuilalt să îl informeze cu privire la bunurile, veniturile și datoriile sale, iar în caz de refuz nejustificat se poate adresa instanței de tutelă. (2) Instanța poate să îl oblige pe soțul celui care a sesizat-o sau pe orice terț să furnizeze informațiile cerute și să depună probele necesare în acest sens. (3) Terții pot să refuze furnizarea informațiilor cerute atunci când, potrivit legii, refuzul este justificat de păstrarea secretului profesional. (4) Atunci când informațiile solicitate de un soț pot fi obținute, potrivit legii, numai la cererea celuilalt soț, refuzul acestuia de a le solicita naște prezumția relativă că susținerile soțului reclamant sunt adevărate. Încetarea regimului matrimonial Art. 319. – (1) Regimul matrimonial încetează prin constatarea nulității, anularea, desfacerea sau încetarea căsătoriei. (2) În timpul căsătoriei, regimul matrimonial poate fi modificat, în condițiile legii. Lichidarea regimului matrimonial Art. 320. – În caz de încetare sau de schimbare, regimul matrimonial se lichidează potrivit legii, prin bună învoială sau, în caz de neînțelegere, pe cale judiciară. Hotarârea judecatorească definitivă sau, după caz, înscrisul întocmit în formă autentică notarială constituie act de lichidare. §2. Locuința familiei Noțiunea Art. 321. – (1) Locuința familiei este locuința comună a soților sau, în lipsă, locuința soțului la care se află copiii. (2) Oricare dintre soți poate cere notarea în cartea funciară, în condițiile 59 legii, a unui imobil ca locuință a familiei, chiar dacă nu este proprietarul imobilului. Regimul unor acte juridice Art. 322. - (1) Niciunul dintre soți, chiar dacă este proprietar exclusiv, nu poate dispune fără consimțământul scris al celuilalt soț de drepturile asupra locuinței familiei. (2) De asemenea, un soț nu poate deplasa din locuință bunurile ce mobilează sau decorează locuința familiei și nu poate dispune de acestea fără consimțământul scris al celuilalt soț. (3) În cazul în care consimțământul este refuzat fără un motiv legitim, celălalt soț poate să sesizeze instanța de tutelă, pentru ca aceasta să autorizeze încheierea actului. (4) Soțul care nu și-a dat consimțământul la încheierea actului poate cere anularea lui în termen de un an de la data la care a luat cunoștință despre acesta, dar nu mai târziu de un an de la data încetării regimului matrimonial. (5) În lipsa notării locuinței familiei în cartea funciară, soțul care nu și-a dat consimțământul nu poate cere anularea actului, ci numai daune-interese de la celălalt soț, cu excepția cazului în care terțul dobânditor a cunoscut, pe altă cale, calitatea de locuință a familiei. (6) Dispozițiile alin. (5) se aplică în mod corespunzător actelor încheiate cu încălcarea prevederilor alin. (2). Drepturile soților asupra locuinței închiriate Art. 323. – (1) În cazul în care locuința este deținută în temeiul unui contract de închiriere, fiecare soț are un drept locativ propriu, chiar dacă numai unul dintre ei este titularul contractului ori contractul este încheiat înainte de căsătorie. (2) Dispozițiile art. 322 sunt aplicabile în mod corespunzător. Atribuirea beneficiului contractului de închiriere Art. 324. - (1) La desfacerea căsătoriei, dacă nu este posibilă folosirea locuinței de către ambii soți și aceștia nu se înțeleg, beneficiul contractului de închiriere poate fi atribuit unuia dintre soți, ținând seama, în ordine, de interesul superior al copiilor minori, de culpa în desfacerea căsătoriei și de posibilitățile locative proprii ale foștilor soți. (2) Soțul căruia i s-a atribuit beneficiul contractului de închiriere este dator să plătească celuilalt soț o indemnizație pentru acoperirea cheltuielilor de instalare într-o altă locuință, cu excepția cazului în care divorțul a fost pronunțat din culpa exclusivă a acestuia din urmă. Dacă există bunuri comune, indemnizația se poate imputa, la partaj, asupra cotei cuvenite soțului căruia i s-a atribuit beneficiul contractului de închiriere. (3) Atribuirea beneficiului contractului de închiriere se face cu citarea locatorului și produce efecte față de acesta de la data când hotărârea judecătorească a rămas definitivă. (4) Prevederile alin. (1)-(3) se aplică în mod similar și în cazul în care bunul este proprietatea comună a celor 2 soți, atribuirea beneficiului locuinței conjugale producând efecte până la data rămânerii irevocabile a hotărârii de partaj. 60 §3.Cheltuielile căsătoriei Contribuția soților Art. 325. - (1) Soții sunt obligați să-și acorde sprijin material reciproc. (2) Ei sunt obligați să contribuie, în raport cu mijloacele fiecăruia, la cheltuielile căsătoriei, dacă prin convenție matrimonială nu s-a prevăzut altfel. (3) Orice convenție care prevede că suportarea cheltuielilor căsătoriei revine doar unuia dintre soți este considerată nescrisă. Munca în gospodărie Art. 326. - Munca oricăruia dintre soți în gospodărie și pentru creșterea copiilor reprezintă o contribuție la cheltuielile căsătoriei. Veniturile din profesie Art. 327. - Fiecare soț este liber să exercite o profesie și să dispună, în condițiile legii, de veniturile încasate, cu respectarea obligațiilor ce-i revin privind cheltuielile căsătoriei. Dreptul la compensație Art. 328. – Soțul care a participat efectiv la activitatea profesională a celuilalt soț poate obține o compensație, în măsura îmbogățirii acestuia din urmă, dacă participarea sa a depășit limitele obligației de sprijin material și ale obligației de a contribui la cheltuielile căsătoriei. §4. Alegerea regimului matrimonial Convenția matrimonială Art. 329. – Alegerea unui alt regim matrimonial decât cel al comunității legale se face prin încheierea unei convenții matrimoniale. Încheierea convenției matrimoniale Art. 330. – (1) Sub sancțiunea nulității absolute, convenția matrimonială se încheie prin înscris autentificat de notarul public, cu consimțământul tuturor părților, exprimat personal sau prin mandatar cu procură autentică, specială și având conținut predeterminat. (2) Convenția matrimonială încheiată înainte de căsătorie produce efecte numai de la data încheierii căsătoriei. (3) Convenția încheiată în timpul căsătoriei produce efecte de la data prevăzută de părți sau, în lipsă, de la data încheierii ei. Simulația convenției matrimoniale Art. 331. – Actul secret, prin care se alege un alt regim matrimonial sau se modifică regimul matrimonial pentru care sunt îndeplinite formalitățile de publicitate prevăzute de lege, produce efecte numai între soți și nu poate fi opus terților de bună-credință. Obiectul convenției matrimoniale Art. 332. – (1) Prin convenția matrimonială nu se poate deroga, sub sancțiunea nulității absolute, de la dispozițiile legale privind regimul matrimonial ales, decât în cazurile anume prevăzute de lege. (2) De asemenea, convenția matrimonială nu poate aduce atingere egalității dintre soți, autorității părintești sau devoluțiunii succesorale legale. 61 Clauza de preciput Art. 333. – (1) Prin convenție matrimonială se poate stipula ca soțul supraviețuitor să preia fără plată, înainte de partajul moștenirii, unul sau mai multe dintre bunurile comune, deținute în devălmășie sau în coproprietate. (2) Clauza de preciput nu este supusă raportului donațiilor, ci numai reducțiunii, în condițiile legii. (3) Clauza de preciput nu aduce nicio atingere dreptului creditorilor comuni de a urmări, chiar înainte de încetarea comunității, bunurile ce fac obiectul clauzei. (4) Clauza de preciput devine caducă atunci când comunitatea încetează în timpul vieții soților, când aceștia au decedat în același timp sau când bunurile care au făcut obiectul ei au fost vândute la cererea creditorilor comuni. (5) Executarea clauzei de preciput se face în natură sau, dacă acest lucru nu este posibil, prin echivalent. Publicitatea convenției matrimoniale Art. 334. – (1) Pentru a fi opozabile terților, convențiile matrimoniale se înscriu în Registrul național notarial al regimurilor matrimoniale, ținut în format electronic, potrivit legii. (2) După autentificarea convenției matrimoniale în timpul căsătoriei, sau, după primirea copiei de pe actul căsătoriei, potrivit art. 330, notarul public expediază, din oficiu, un exemplar al convenției la registrul menționat la alin. (1), precum și la celelalte registre de publicitate, în condițiile alin. (4) . (3) Dispozițiile alin. (2) nu exclud dreptul oricăruia dintre soți de a solicita îndeplinirea formalităților de publicitate. (4) Ținând seama de natura bunurilor, convențiile matrimoniale se vor nota în cartea funciară, se vor înscrie în registrul comerțului, precum și în alte registre de publicitate prevăzute de lege. În toate aceste cazuri, neîndeplinirea formalităților de publicitate speciale nu poate fi acoperită prin înscrierea făcută în registrul menționat la alin. (1). (5) Orice persoană, fără a fi ținută să justifice vreun interes, poate cerceta registrul menționat la alin. (1) și poate solicita, în condițiile legii, eliberarea de extrase certificate. Inopozabilitatea convenției matrimoniale Art. 335. – (1) Convenția matrimonială nu poate fi opusă terților cu privire la actele încheiate de aceștia cu unul dintre soți, decât dacă au fost îndeplinite formalitățile de publicitate prevăzute la art. 334 sau dacă terții au cunoscut-o pe altă cale. (2) De asemenea, convenția matrimonială nu poate fi opusă terților cu privire la actele încheiate de aceștia cu oricare dintre soți înainte de încheierea căsătoriei. Modificarea convenției matrimoniale Art. 336. - Convenția matrimonială poate fi modificată înainte de încheierea căsătoriei, cu respectarea condițiilor prevăzute la art. 330 și 332. Dispozițiile art. 334 și 335 sunt aplicabile. Încheierea convenției matrimoniale de către minor Art. 337. – (1) Minorul care a împlinit vârsta matrimonială poate încheia sau modifica o convenție matrimonială numai cu încuviințarea ocrotitorului său legal și cu autorizarea instanței de tutelă. 62 (2) În lipsa încuviințării sau a autorizării prevăzute la alin. (1), convenția încheiată de minor poate fi anulată în condițiile art. 46, care se aplică în mod corespunzător. (3) Acțiunea în anulare nu poate fi formulată dacă a trecut un an de la încheierea căsătoriei. Nulitatea convenției matrimoniale Art. 338. – În cazul în care convenția matrimonială este lovită de nulitate, între soți se aplică regimul comunității legale, fără a fi afectate drepturile dobândite de terții de bună-credință. Secțiunea a 2-a Regimul comunității legale Bunurile comune Art. 339. – Bunurile dobândite în timpul regimului comunității legale de oricare dintre soți sunt, de la data dobândirii lor, bunuri comune în devălmășie ale soților. Bunurile proprii Art. 340. – Nu sunt bunuri comune, ci bunuri proprii ale fiecărui soț: a) bunurile dobândite prin moștenire legală, legat sau donație, cu excepția cazului în care dispunătorul a prevăzut, în mod expres, că ele vor fi comune; b) bunurile de uz personal; c) bunurile destinate exercitării profesiei unuia dintre soți, dacă nu sunt elemente ale unui fond de comerț care face parte din comunitatea de bunuri; d) drepturile patrimoniale de proprietate intelectuală asupra creațiilor sale și asupra semnelor distinctive pe care le-a înregistrat; e) bunurile dobândite cu titlu de premiu sau recompensă, manuscrisele științifice sau literare, schițele și proiectele artistice, proiectele de invenții și alte asemenea bunuri; f) indemnizația de asigurare și despăgubirile pentru orice prejudiciu material sau moral adus unuia dintre soți; g) bunurile, sumele de bani sau orice valori care înlocuiesc un bun propriu, precum și bunul dobândit în schimbul acestora; h) fructele bunurilor proprii. Veniturile din muncă și cele asimilate acestora Art. 341. - Veniturile din muncă, sumele de bani cuvenite cu titlu de pensie în cadrul asigurărilor sociale și altele asemenea, precum și veniturile cuvenite în temeiul unui drept de proprietate intelectuală sunt bunuri comune, indiferent de data dobândirii lor, însă numai în cazul în care creanța privind încasarea lor devine scadentă în timpul comunității. Regimul juridic al bunurilor proprii Art. 342. – Fiecare soț poate folosi, administra și dispune liber de bunurile sale proprii, în condițiile legii. Dovada bunurilor soților Art. 343. – (1) Calitatea de bun comun nu trebuie să fie dovedită. (2) Dovada că un bun este propriu se poate face între soți prin orice mijloc de probă. În cazul prevăzut la art. 340 lit. a), dovada se face în condițiile legii. (3) Pentru bunurile mobile dobândite anterior căsătoriei, înainte de 63 încheierea acesteia se întocmește un inventar de către notarul public sau sub semnătură privată dacă părțile convin astfel. În lipsa inventarului, se prezumă, până la proba contrară, că bunurile sunt comune. Formalitățile de publicitate Art. 344. – Oricare dintre soți poate cere să se facă mențiune în cartea funciară ori, după caz, în alte registre de publicitate prevăzute de lege despre apartenența unui bun la comunitate. Actele de conservare, de folosință și de administrare Art. 345. – (1) Fiecare soț are dreptul de a folosi bunul comun fără consimțământul expres al celuilalt soț. Cu toate acestea, schimbarea destinației bunului comun nu se poate face decât prin acordul soților. (2) De asemenea, fiecare soț poate încheia singur acte de conservare, acte de administrare cu privire la oricare dintre bunurile comune, precum și acte de dobândire a bunurilor comune. (3) Dispozițiile art. 322 rămân aplicabile. (4) În măsura în care interesele sale legate de comunitatea de bunuri au fost prejudiciate printr-un act juridic, soțul care nu a participat la încheierea actului nu poate pretinde decât daune-interese de la celălalt soț, fără a fi afectate drepturile dobândite de terții de bună-credință. Actele de înstrăinare și de grevare Art. 346. – (1) Actele de înstrăinare sau de grevare cu drepturi reale având ca obiect bunurile comune nu pot fi încheiate decât cu acordul ambilor soți. (2) Cu toate acestea, oricare dintre soți poate dispune singur, cu titlu oneros, de bunurile mobile comune a căror înstrăinare nu este supusă, potrivit legii, anumitor formalități de publicitate. Dispozițiile art. 345 alin. (4) rămân aplicabile. (3) Sunt, de asemenea, exceptate de la prevederile alin . (1) darurile obișnuite. Nulitatea relativă Art. 347. – (1) Actul încheiat fără consimțământul expres al celuilalt soț, atunci când el este necesar potrivit legii, este lovit de nulitate relativă. (2) Terțul dobânditor care a depus diligența necesară pentru a se informa cu privire la natura bunului este apărat de efectele nulității. Dispozițiile art. 345 alin. (4) rămân aplicabile. Aportul de bunuri comune Art. 348. – (1) Bunurile comune pot face obiectul unui aport la societăți, asociații sau fundații, în condițiile legii, dispozițiile art. 346 alin. (1) și art. 347 aplicându-se în mod corespunzător. (2) Pentru exercitarea drepturilor ce le revin ca asociați soții trebuie să desemneze un reprezentant comun, care poate fi oricare dintre ei sau un terț, în condițiile legii. Regimul aporturilor de bunuri comune Art. 349. - (1) Sub sancțiunea prevăzută la art. 347, niciunul dintre soți nu poate singur, fără acordul celuilalt soț, să dispună de bunurile comune ca aport la o societate sau pentru dobândirea de părți sociale ori, după caz, de acțiuni. În cazul societăților comerciale ale căror acțiuni sunt tranzacționate pe o piață 64 reglementată, soțul care nu și-a dat acordul la întrebuințarea bunurilor comune nu poate pretinde decât daune-interese de la celălalt soț, fără a fi afectate drepturile dobândite de terți. (2) În toate cazurile, părțile sociale sau, după caz, acțiunile sunt bunuri comune. Cu toate acestea, soțul care a devenit asociat exercită singur toate drepturile ce decurg din această calitate. Dispozițiile testamentare Art. 350. – Fiecare soț poate dispune prin legat de partea ce i s-ar cuveni, la încetarea căsătoriei, din comunitatea de bunuri. Datoriile comune ale soților Art. 351. – Soții răspund cu bunurile comune pentru: a) obligațiile născute în legătură cu conservarea, administrarea sau dobândirea bunurilor comune; b) obligațiile pe care le-au contractat împreună; c) obligațiile asumate de oricare dintre soți pentru acoperirea cheltuielilor obișnuite ale căsătoriei; d) repararea prejudiciului cauzat prin însușirea, de către unul dintre soți, a bunurilor aparținând unui terț, în măsura în care, prin aceasta, au sporit bunurile comune ale soților. Răspunderea subsidiară pentru datoriile comune Art. 352. – (1) În măsura în care obligațiile comune nu au fost acoperite prin urmărirea bunurilor comune, soții răspund solidar, cu bunurile proprii. În acest caz, cel care a plătit datoria comună se subrogă în drepturile creditorului pentru ceea ce a suportat peste cota-parte ce i-ar reveni din comunitate dacă lichidarea s-ar face la data plății datoriei. (2) Soțul care a plătit datoria comună în condițiile alin. (1) are un drept de retenție asupra bunurilor celuilalt soț până la acoperirea integrală a creanțelor pe care acesta i le datorează. Urmărirea bunurilor comune Art. 353. – (1) Bunurile comune nu pot fi urmărite de creditorii personali ai unuia dintre soți. (2) Cu toate acestea, după urmărirea bunurilor proprii ale soțului debitor, creditorul său personal poate cere partajul bunurilor comune, însă numai în măsura necesară pentru acoperirea creanței sale. (3) Bunurile astfel împărțite devin bunuri proprii. Urmărirea veniturilor din profesie Art. 354. - Veniturile din muncă ale unui soț, precum și cele asimilate acestora nu pot fi urmărite pentru datoriile comune asumate de către celălalt soț, cu excepția celor prevăzute la art. 351 lit. c). Lichidarea regimului comunității Art. 355. - (1) La încetarea comunității, acesta se lichidează prin hotărâre judecătorească sau act autentic notarial. (2) Până la finalizarea lichidării, comunitatea subzistă atât în privința bunurilor, cât și în privința obligațiilor. (3) Când comunitatea încetează prin decesul unuia dintre soți, lichidarea se face între soțul supraviețuitor și moștenitorii soțului decedat. În acest caz, obligațiile soțului decedat se divid între moștenitori proporțional cu cotele ce le revin din moștenire. 65 Efectele încetării regimului comunității Art. 356. – Dacă regimul comunității de bunuri încetează prin desfacerea căsătoriei, foștii soți rămân coproprietari în devălmășie asupra bunurilor comune până la stabilirea cotei-părți ce revine fiecăruia. Lichidarea comunității. Partajul Art. 357. – (1) În cadrul lichidării comunității, fiecare dintre soți preia bunurile sale proprii, după care se va proceda la partajul bunurilor comune. (2) În acest scop, se determină mai întâi cota-parte ce revine fiecărui soț, pe baza contribuției sale atât la dobândirea bunurilor comune, cât și la îndeplinirea obligațiilor comune. Până la proba contrară, se prezumă că soții au avut o contribuție egală. (3) Dispozițiile art. 364 alin. (2) se aplică în mod corespunzător. Partajul în timpul regimului comunității Art. 358. – (1) În timpul regimului comunității, bunurile comune pot fi împărțite, în tot sau în parte, prin act încheiat în formă autentică notarială, în caz de bună învoială, ori pe cale judecătorească, în caz de neînțelegere. (2) Prevederile art. 357 alin. (2) se aplică în mod corespunzător. (3) Bunurile atribuite fiecărui soț prin partaj devin bunuri proprii, iar bunurile neîmpărțite rămân bunuri comune. (4) Regimul comunității nu încetează decât în condițiile legii, chiar dacă toate bunurile comune au fost împărțite potrivit acestui articol. Convențiile contrare regimului comunității legale Art. 359. – Orice convenție contrară dispozițiilor prezentei secțiuni este lovită de nulitate absolută, în măsura în care nu este compatibilă cu regimul comunității convenționale. Secțiunea a 3-a Regimul separației de bunuri Regimul bunurilor Art. 360. – Fiecare dintre soți este proprietar exclusiv în privința bunurilor dobândite înainte de încheierea căsătoriei, precum și a celor pe care le dobândește în nume propriu după această dată. Inventarul bunurilor mobile Art. 361. – (1) La adoptarea acestui regim, notarul public întocmește un inventar al bunurilor mobile proprii, indiferent de modul lor de dobândire . (2) Se poate întocmi un inventar și pentru bunurile mobile dobândite în timpul separației de bunuri. (3) În toate cazurile, pentru opozabilitate față de terți, inventarul se anexează la convenția matrimonială, supunându-se la aceleași formalități de publicitate ca și convenția matrimonială. (4) În lipsa inventarului se prezumă, până la proba contrarie, că dreptul de proprietate exclusivă aparține soțului posesor. (5) Dacă bunul a fost dobândit printr-un act juridic supus, potrivit legii, unei condiții de formă pentru validitate ori unor cerințe de publicitate, dreptul de proprietate exclusivă nu se poate dovedi decât prin înscrisul care îndeplinește formele cerute de lege. 66 Bunurile proprietate comună pe cote-părți Art. 362. – (1) Bunurile dobândite împreună de soți aparțin acestora în proprietate comună pe cote-părți, în condițiile legii. (2) Dovada coproprietății se face în condițiile art.361, care se aplică în mod corespunzător. Folosința bunurilor celuilalt soț Art. 363. – (1) Soțul care se folosește de bunurile celuilalt soț fără împotrivirea acestuia din urmă are obligațiile unui uzufructuar, cu excepția celor prevăzute la art. 723, 726 și 727. El este dator să restituie numai fructele existente la data solicitării lor de către celălalt soț sau, după caz, la data încetării ori schimbării regimului matrimonial. (2) Dacă unul dintre soți încheie singur un act prin care dobândește un bun folosindu-se, în tot sau în parte, de bunuri aparținând celuilalt soț, acesta din urmă poate alege, în proporția bunurilor proprii folosite fără acordul său, între a reclama pentru sine proprietatea bunului achiziționat și a pretinde daune-interese de la soțul dobânditor. Proprietatea nu poate fi însă reclamată decât înainte ca soțul dobânditor să dispună de bunul dobândit, cu excepția cazului în care terțul dobânditor a cunoscut că bunul a fost achiziționat de către soțul vânzător prin valorificarea bunurilor celuilalt soț. Răspunderea pentru obligațiile personale Art. 364. – (1) Niciunul dintre soți nu poate fi ținut de obligațiile născute din acte săvârșite de celălalt soț. (2) Cu toate acestea, soții răspund solidar pentru obligațiile asumate de oricare dintre ei pentru acoperirea cheltuielilor obișnuite ale căsătoriei și a celor legate de creșterea și educarea copiilor. Dreptul de retenție Art. 365. – La încetarea regimului separației de bunuri, fiecare dintre soți are un drept de retenție asupra bunurilor celuilalt până la acoperirea integrală a datoriilor pe care le au unul față de celălalt. Secțiunea a 4-a Regimul comunității convenționale Domeniul de aplicare Art. 366. – Regimul comunității convenționale se aplică atunci când, în condițiile și limitele prevăzute în prezenta secțiune, se derogă, prin convenție matrimonială, de la dispozițiile privind regimul comunității legale. Obiectul convenției matrimoniale Art. 367. – În cazul în care se adoptă comunitatea convențională, convenția matrimonială se poate referi la unul sau mai multe dintre următoarele aspecte: a) includerea în comunitate a unor bunuri proprii dobândite înainte sau după încheierea căsătoriei, cu excepția celor prevăzute la art. 340 lit. b) și c); b) restrângerea comunității la bunurile anume determinate în convenția matrimonială, indiferent dacă sunt dobândite înainte sau în timpul căsătoriei; c) obligativitatea acordului ambilor soți pentru încheierea anumitor acte de administrare; în acest caz, dacă unul dintre soți se află în imposibilitate de a-și exprima voința sau se opune în mod abuziv, celălalt soț poate să încheie singur actul, însă numai cu încuviințarea prealabilă a instanței de tutelă; 67 d) includerea clauzei de preciput; executarea clauzei de preciput se face în natură sau, dacă acest lucru nu este posibil, prin echivalent, din valoarea activului net al comunității; e) modalități privind lichidarea comunității convenționale. Alte dispoziții aplicabile Art. 368. – În măsura în care prin convenție matrimonială nu se prevede altfel, regimul juridic al comunității convenționale se completează cu dispozițiile legale privind regimul comunității legale. Secțiunii a 5-a Modificarea regimului matrimonial §1. Modificarea convențională Condițiile Art. 369. - (1) După cel puțin un an de la încheierea căsătoriei, soții pot, ori de câte ori doresc, să înlocuiască regimul matrimonial existent cu un alt regim matrimonial ori să îl modifice, cu respectarea condițiilor prevăzute de lege pentru încheierea convențiilor matrimoniale. (2) Dispozițiile art. 291, 334, 335 și 361 sunt aplicabile în mod corespunzător. (3) Creditorii prejudiciați prin schimbarea sau lichidarea regimului matrimonial pot formula acțiunea revocatorie în termen de un an de la data la care au fost îndeplinite formalitățile de publicitate sau, după caz, de când au luat cunoștință mai înainte de aceste împrejurări pe altă cale. (4) Creditorii prevăzuți la alin. (3) pot invoca oricând, pe cale de excepție, inopozabilitatea modificării sau lichidării regimului matrimonial făcute în frauda intereselor lor. §2. Modificarea judiciară Separația judiciară de bunuri Art. 370. – (1) Dacă regimul matrimonial al soților este cel al comunității legale sau convenționale, instanța, la cererea unuia dintre soți, poate pronunța separația de bunuri, atunci când celălalt soț încheie acte care pun în pericol interesele patrimoniale ale familiei. (2) Totodată, instanța va face aplicarea dispozițiilor art. 357 . (3) Dispozițiile art. 291, 334, 335 și 361 se aplică în mod corespunzător. Efectele între soți Art. 371. - (1) Separația de bunuri pronunțată de către instanță face ca regimul matrimonial anterior să înceteze, iar soților li se aplică regimul matrimonial prevăzut la art. 360-365. (2) Între soți, efectele separației se produc de la data formulării cererii, cu excepția cazului în care instanța, la cererea oricăruia dintre ei, dispune ca aceste efecte să li se aplice de la data despărțirii în fapt. 68 Efectele față de terți Art. 372. – (1) Creditorii soților nu pot cere separația de bunuri, dar pot interveni în cauză. (2) Dispozițiile art. 369 alin. (3) și (4) se aplică în mod corespunzător. CAPITOLUL VII Desfacerea căsătoriei Secțiunea 1 Cazurile de divorț §1. Dispoziții generale Motivele de divorț Art. 373. – Divorțul poate avea loc: a) prin acordul soților, la cererea ambilor soți sau a unuia dintre soți acceptată de celălalt soț; b) atunci când, din cauza unor motive temeinice, raporturile dintre soți sunt grav vătămate și continuarea căsătoriei nu mai este posibilă; c) la cererea unuia dintre soți, după o separare în fapt care a durat cel puțin 2 ani; d) la cererea aceluia dintre soți a cărui stare de sănătate face imposibilă continuarea căsătoriei. §2. Divorțul prin acordul soților pe cale judiciară Condițiile Art. 374. – (1) Divorțul prin acordul soților poate fi pronunțat indiferent de data încheierii căsătoriei și indiferent dacă există sau nu copii minori rezultați din căsătorie. (2) Divorțul prin acordul soților nu poate fi admis dacă unul dintre soți este pus sub interdicție. (3) Instanța este obligată să verifice existența consimțământului liber și neviciat al fiecărui soț. §3. Divorțul prin acordul soților pe cale administrativă sau prin procedură notarială Condițiile Art. 375. – (1) Dacă soții sunt de acord cu divorțul și nu au copii minori, născuți din căsătorie sau adoptați, ofițerul de stare civilă sau notarul public de la locul căsătoriei sau al ultimei locuințe comune a soților poate constata desfacerea căsătoriei prin acordul soților, eliberându-le un certificat de divorț, potrivit legii. (2) Dispozițiile art. 374 alin. (2) rămân aplicabile. Procedura Art. 376. – (1) Cererea de divorț se depune de soți împreună. Ofițerul de stare civilă sau notarul public înregistrează cererea și le acordă un termen de 30 de zile pentru eventuala retragere a cererii de divorț. 69 (2) La expirarea acestui termen, ofițerul de stare civilă sau, după caz, notarul public verifică dacă soții stăruie să divorțeze și dacă, în acest sens, consimțământul lor este liber și neviciat. (3) Dacă soții stăruie în divorț, ofițerul de stare civilă sau, după caz, notarul public eliberează certificatul de divorț fără să facă vreo mențiune cu privire la culpa soților. (4) Dispozițiile art. 383 alin. (1) și (3) se aplică în mod corespunzător. Dacă soții nu se înțeleg asupra numelui de familie pe care să îl poarte după divorț, ofițerul de stare civilă sau, după caz, notarul public emite o dispoziție de respingere a cererii de divorț și îndrumă soții să se adreseze instanței de judecată, potrivit prevederilor art. 374. (5) Soluționarea cererilor privind alte efecte ale divorțului, asupra cărora soții nu se înțeleg, sunt de competența instanței judecătorești. Mențiunea în actul de căsătorie Art. 377. – (1) Când cererea de divorț este depusă la primăria unde s-a încheiat căsătoria, ofițerul de stare civilă, după emiterea certificatului de divorț, face cuvenita mențiune în actul de căsătorie. (2) În cazul depunerii cererii la primăria în a cărei rază teritorială soții au avut ultima locuință comună ofițerul de stare civilă emite certificatul de divorț și înaintează, de îndată, o copie certificată de pe acesta la primăria locului unde s-a încheiat căsătoria, spre a se face mențiune în actul de căsătorie. (3) În cazul constatării divorțului de către notarul public, acesta emite certificatul de divorț și înaintează, de îndată, o copie certificată de pe acesta la primăria locului unde s-a încheiat căsătoria, spre a se face mențiune în actul de căsătorie. Refuzul ofițerului de stare civilă sau notarului public Art. 378. – (1) Dacă nu sunt îndeplinite condițiile art. 375 ofițerul de stare civilă sau, după caz, notarul public respinge cererea de divorț. (2) Împotriva refuzului ofițerului de stare civilă sau notarului public nu există cale de atac, dar soții se pot adresa cu cererea de divorț instanței de judecată, pentru a dispune desfacerea căsătoriei prin acordul lor sau în baza unui alt temei prevăzut de lege. (3) Pentru repararea prejudiciului prin refuzul abuziv al ofițerului de stare civilă sau notarului public de a constata desfacerea căsătoriei prin acordul soților și de a emite certificatul de divorț, oricare dintre soți se poate adresa, pe cale separată, instanței competente. §4. Divorțul din culpă Condițiile Art. 379. – (1) În cazul prevăzut la art. 373 lit. b), divorțul se poate pronunța dacă instanța stabilește culpa unuia dintre soți în destrămarea căsătoriei. Cu toate acestea, dacă din probele administrate rezultă culpa ambilor soți, instanța poate pronunța divorțul din culpa lor comună, chiar dacă numai unul dintre ei a făcut cerere de divorț. Dacă culpa aparține în totalitate reclamantului, sunt aplicabile prevederile art. 388. (2) În ipoteza prevăzută de art. 373 lit. c), divorțul se pronunță din culpa 70 exclusivă a soțului reclamant, cu excepția situației în care pârâtul se declară de acord cu divorțul, când acesta se pronunță fără a se face mențiune despre culpa soților. Continuarea acțiunii de divorț Art. 380. – (1) În situația prevăzută la art. 379 alin. (1), dacă soțul reclamant decedează în timpul procesului, moștenitorii săi pot continua acțiunea de divorț. (2) Acțiunea continuată de moștenitori este admisă numai dacă instanța constată culpa exclusivă a soțului pârât. §5. Divorțul din cauza stării sănătății unui soț Condițiile divorțului Art. 381. - În cazul prevăzut la art. 373 lit. d), desfacerea căsătoriei se pronunță fără a se face mențiune despre culpa soților. Secțiunea a 2-a Efectele divorțului §1. Data desfacerii căsătoriei Data desfacerii căsătoriei Art. 382. - (1) Căsătoria este desfăcută din ziua când hotărârea prin care s-a pronunțat divorțul a rămas definitivă. (2) Prin excepție, dacă acțiunea de divorț este continuată de moștenitorii soțului reclamant, potrivit art. 380, căsătoria se socotește desfăcută la data decesului. (3) În cazul prevăzut de art. 375, căsătoria este desfăcută pe data eliberării certificatului de divorț. §2. Efectele divorțului cu privire la raporturile nepatrimoniale dintre soți Numele de familie după căsătorie Art. 383. – (1) La desfacerea căsătoriei prin divorț, soții pot conveni să păstreze numele purtat în timpul căsătoriei. Instanța ia act de această înțelegere prin hotărârea de divorț. (2) Pentru motive temeinice, justificate de interesul unuia dintre soți sau de interesul superior al copilului, instanța poate să încuviințeze ca soții să păstreze numele purtat în timpul căsătoriei, chiar în lipsa unei înțelegeri între ei. (3) Dacă nu a intervenit o înțelegere sau dacă instanța nu a dat încuviințarea, fiecare dintre foștii soți poartă numele dinaintea căsătoriei. Drepturile soțului divorțat Art. 384. – (1) Divorțul este considerat pronunțat împotriva soțului din a cărui culpă exclusivă s-a desfăcut căsătoria. (2) Soțul împotriva căruia a fost pronunțat divorțul pierde drepturile pe care legea sau convențiile încheiate anterior cu terții le atribuie acestuia. (3) Aceste drepturi nu sunt pierdute în cazul culpei comune sau al divorțului prin acordul soților. 71 §3. Efectele divorțului cu privire la raporturile patrimoniale dintre soți I. Efecte cu privire la regimul matrimonial Încetarea regimului matrimonial Art. 385. – (1) În cazul divorțului, regimul matrimonial încetează între soți la data introducerii cererii de divorț. (2) Cu toate acestea, oricare dintre soți sau amândoi, împreună, în cazul divorțului prin acordul lor, pot cere instanței de divorț să constate că regimul matrimonial a încetat de la data separației în fapt. (3) Prevederile acestui articol se aplică în mod corespunzător și în cazul divorțului prevăzut de art. 375. Actele încheiate în frauda celuilalt soț Art. 386. – (1) Actele menționate la art. 346 alin. (2), precum și actele din care se nasc obligații în sarcina comunității, încheiate de unul dintre soți după data introducerii cererii de divorț sunt lovite de nulitate relativă, dacă au fost făcute în frauda celuilalt soț. (2) Dispozițiile art. 345 alin. (4) rămân aplicabile. Opozabilitatea față de terți Art. 387. – (1) Hotărârea judecătorească prin care s-a pronunțat divorțul și, după caz, certificatul de divorț, prevăzut de art. 375 sunt opozabile față de terți, în condițiile legii. (2) Dispozițiile art. 291, 334 și 335 sunt aplicabile în mod corespunzător, inclusiv în cazul prevăzut la art. 375. II. Dreptul la despăgubiri Acordarea despăgubirilor Art. 388. – Distinct de dreptul la prestația compensatorie prevăzut la art. 390, soțul nevinovat, care suferă un prejudiciu prin desfacerea căsătoriei, poate cere soțului vinovat să-l despăgubească. Instanța de tutelă soluționează cererea prin hotărârea de divorț. III. Obligația de întreținere între foștii soți Obligația de întreținere Art. 389. – (1) Prin desfacerea căsătoriei, obligația de întreținere între soți încetează. (2) Soțul divorțat are dreptul la întreținere, dacă se află în nevoie din pricina unei incapacități de muncă survenite înainte de căsătorie ori în timpul căsătoriei. El are drept la întreținere și atunci când incapacitatea se ivește în decurs de un an de la desfacerea căsătoriei, însă numai dacă incapacitatea este cauzată de o împrejurare în legătură cu căsătoria. (3) Întreținerea datorată potrivit dispozițiilor alin. (2) se stabilește până la o pătrime din venitul net al celui obligat la plata ei, în raport cu mijloacele sale și cu starea de nevoie a creditorului. Această întreținere, împreună cu 72 întreținerea datorată copiilor, nu va putea depăși jumătate din venitul net al celui obligat la plată. (4) Când divorțul este pronunțat din culpa exclusivă a unuia dintre soți, acesta nu beneficiază de prevederile alin. (2) și (3) decât timp de un an de la desfacerea căsătoriei. (5) În afara altor cazuri prevăzute de lege, obligația de întreținere încetează prin recăsătorirea celui îndreptățit. IV. Prestația compensatorie Condițiile prestației compensatorii Art. 390. – (1) În cazul în care divorțul se pronunță din culpa exclusivă a soțului pârât, soțul reclamant poate beneficia de o prestație care să compenseze, atât cât este posibil, un dezechilibru semnificativ pe care divorțul l-ar determina în condițiile de viață ale celui care o solicită. (2) Prestația compensatorie se poate acorda numai în cazul în care căsătoria a durat cel puțin 20 de ani. (3) Soțul care solicită prestația compensatorie nu poate cere de la fostul său soț și pensie de întreținere, în condițiile art. 389. Stabilirea prestației compensatorii Art. 391. – (1) Prestația compensatorie nu se poate solicita decât odată cu desfacerea căsătoriei. (2) La stabilirea prestației compensatorii se ține seama atât de resursele soțului care o solicită, cât și de mijloacele celuilalt soț din momentul divorțului, de efectele pe care le are sau le va avea lichidarea regimului matrimonial, precum și de orice alte împrejurări previzibile de natură să le modifice, cum ar fi vârsta și starea de sănătate a soților, contribuția la creșterea copiilor minori pe care a avut-o și urmează să o aibă fiecare soț, pregătirea profesională, posibilitatea de a desfășura o activitate producătoare de venituri și altele asemenea. Forma prestației compensatorii Art. 392. – (1) Prestația compensatorie poate fi stabilită în bani, sub forma unei sume globale sau a unei rente viagere, ori în natură, sub forma uzufructului asupra unor bunuri mobile sau imobile care aparțin debitorului. (2) Renta poate fi stabilită într-o cotă procentuală din venitul debitorului sau într-o sumă de bani determinată. (3) Renta și uzufructul se pot constitui pe toată durata vieții celui care solicită prestația compensatorie sau pentru o perioadă mai scurtă, care se stabilește prin hotărârea de divorț. Garanțiile Art. 393. – Instanța, la cererea soțului creditor, poate obliga pe soțul debitor să constituie o garanție reală sau să dea cauțiune pentru a asigura executarea rentei. Modificarea prestației compensatorii Art. 394. – (1) Instanța poate mări sau micșora prestația compensatorie, dacă se modifică, în mod semnificativ, mijloacele debitorului și resursele creditorului. (2) În cazul în care prestația compensatorie constă într-o sumă de bani, aceasta se indexează de drept, trimestrial, în funcție de rata inflației. 73 Încetarea prestației compensatorii Art. 395. – Prestația compensatorie încetează prin decesul unuia dintre soți, prin recăsătorirea soțului creditor, precum și atunci când acesta obține resurse de natură să îi asigure condiții de viață asemănătoare celor din timpul căsătoriei. §4. Efectele divorțului cu privire la raporturile dintre părinți și copiii lor minori Raporturile dintre părinții divorțați și copiii lor minori Art. 396. - (1) Instanța de tutelă hotărăște, odată cu pronunțarea divorțului, asupra raporturilor dintre părinții divorțați și copiii lor minori, ținând seama de interesul superior al copiilor, de concluziile raportului de anchetă psiho-socială, precum și, dacă este cazul, de învoiala părinților, pe care îi ascultă. (2) Dispozițiile art. 264 sunt aplicabile. Exercitarea autorității părintești de către ambii părinți Art. 397. – După divorț, autoritatea părintească revine în comun ambilor părinți, afară de cazul în care instanța decide altfel. Exercitarea autorității părintești de către un singur părinte Art. 398. - (1) Dacă există motive întemeiate, având în vedere interesul superior al copilului, instanța hotărăște ca autoritatea părintească să fie exercitată numai de către unul dintre părinți. (2) Celălalt părinte păstrează dreptul de a veghea asupra modului de creștere și educare a copilului, precum și dreptul de a consimți la adopția sau la căsătoria acestuia. Exercitara autorității părintești de către alte persoane Art. 399. – (1) În mod excepțional, instanța de tutelă poate hotărî plasamentul copilului la o rudă sau la o altă familie ori persoană, cu consimțământul acestora sau într-o instituție de ocrotire. Acestea exercită drepturile și îndatoririle care revin părinților cu privire la persoana copilului. (2) Instanța stabilește dacă drepturile cu privire la bunurile copilului se exercită de către părinți în comun sau de către unul dintre ei. Locuința copilului după divorț Art. 400. – (1) În lipsa înțelegerii dintre părinți sau dacă aceasta este contrară interesului superior al copilului, instanța de tutelă stabilește, odată cu pronunțarea divorțului, locuința copilului minor la părintele cu care locuiește în mod statornic. (2) Dacă până la divorț copilul a locuit cu ambii părinți, instanța îi stabilește locuința la unul dintre ei, ținând seama de interesul său superior. (3) În mod excepțional, și numai dacă este în interesul superior al copilului, instanța poate stabili locuința acestuia la bunici sau la alte rude ori persoane, cu consimțământul acestora, ori la o instituție de ocrotire. Acestea exercită supravegherea copilului și îndeplinesc toate actele obișnuite privind sănătatea, educația și învățătura sa. Drepturile părintelui separat de copil Art. 401. - (1) În cazurile prevăzute de art.400, părintele sau, după caz, părinții separați de copilul lor, au dreptul de a avea legături personale cu acesta. (2) În caz de neînțelegere între părinți, instanța de tutelă decide cu privire 74 la modalitățile de exercitare a acestui drept. Ascultarea copilului este obligatorie, art. 264 fiind aplicabil. Stabilirea contribuției părinților Art. 402. – (1) Instanța de tutelă, prin hotărârea de divorț, stabilește contribuția fiecărui părinte la cheltuielile de creștere, educare, învățătură și pregătire profesională a copiilor. (2) Dispozițiile titlului V privind obligația de întreținere se aplică în mod corespunzător. Modificarea măsurilor luate cu privire la copil Art. 403. - În cazul schimbării împrejurărilor, instanța de tutelă poate modifica măsurile cu privire la drepturile și îndatoririle părinților divorțați față de copii lor minori, la cererea oricăruia dintre părinți sau a unui alt membru de familie, a copilului, a instituției de ocrotire, a instituției publice specializate pentru protecția copilului sau a procurorului. Raporturile dintre părinți și copiii lor minori în alte cazuri Art. 404. – În cazul prevăzut la art. 293 alin. (2), instanța hotărăște asupra raporturilor dintre părinți și copiii lor minori, dispozițiile art. 396-403 fiind aplicabile în mod corespunzător. TITLUL III Rudenia CAPITOLUL I Dispoziții generale Noțiunea Art. 405. – (1) Rudenia firească este legătura bazată pe descendența unei persoane dintr-o altă persoană sau pe faptul că mai multe persoane au un ascendent comun. (2) Rudenia civilă este legătura rezultată din adopția încheiată în condițiile prevăzute de lege. Rudenia în linie dreaptă sau colaterală Art. 406. – (1) Rudenia este în linie dreaptă în cazul descendenței unei persoane dintr-o altă persoană și poate fi ascendentă sau descendentă. (2) Rudenia este în linie colaterală atunci când rezultă din faptul că mai multe persoane au un ascendent comun. (3) Gradul de rudenie se stabilește astfel: a) în linie dreaptă, după numărul nașterilor: astfel, copiii și părinții sunt rude de gradul întâi, nepoții și bunicii sunt rude de gradul al doilea; b) în linie colaterală, după numărul nașterilor, urcând de la una dintre rude până la ascendentul comun și coborând de la acesta până la cealaltă rudă; astfel, frații sunt rude de gradul al doilea, unchiul sau mătușa și nepotul de gradul al treilea, verii primari de gradul al patrulea. Afinitatea Art. 407. – (1) Afinitatea este legătura dintre un soț și rudele celuilalt soț. (2) Rudele soțului sunt, în aceeași linie și același grad, afinii celuilalt soț. 75 CAPITOLUL II Filiația Secțiunea 1 Stabilirea filiației §1. Dispoziții generale Modurile de stabilire a filiației Art. 408. – (1) Filiația față de mamă rezultă din faptul nașterii; ea se poate stabili și prin recunoaștere sau prin hotărâre judecătorească. (2) Filiația față de tatăl din căsătorie se stabilește prin efectul prezumției de paternitate. (3) Filiația față de tatăl din afara căsătoriei se stabilește prin recunoaștere sau prin hotărâre judecătorească, după caz. Dovada filiației Art. 409. – (1) Filiația se dovedește prin actul de naștere întocmit în registrul de stare civilă, precum și cu certificatul de naștere eliberat pe baza acestuia. (2) În cazul copilului din căsătorie, dovada se face prin actul de naștere și prin actul de căsătorie al părinților, trecute în registrele de stare civilă, precum și prin certificatele de stare civilă corespunzătoare. Posesia de stat Art. 410. – (1) Posesia de stat este starea de fapt care indică legăturile de filiație și rudenie dintre copil și familia din care se pretinde că face parte. Ea constă, în principal, în oricare dintre următoarele împrejurări: a) o persoană se comportă față de un copil ca fiind al său, îngrijindu-se de creșterea și educarea sa, iar copilul se comportă față de această persoană ca fiind părintele său; b) copilul este recunoscut de către familie, în societate și, când este cazul, de către autoritățile publice, ca fiind al persoanei despre care se pretinde că este părintele său; c) copilul poartă numele persoanei despre care se pretinde că este părintelui său. (2) Posesia de stat trebuie să fie continuă, pașnică, publică și neechivocă. Posesia de stat conformă cu actul de naștere Art. 411. – (1) Nicio persoană nu poate reclama o altă filiație față de mamă decât aceea ce rezultă din actul său de naștere și posesia de stat conformă cu acesta. (2) Nimeni nu poate contesta filiația față de mamă a persoanei care are o posesie de stat conformă cu actul său de naștere. (3) Cu toate acestea, dacă printr-o hotărâre judecătorească s-a stabilit că a avut loc o substituire de copil ori că a fost înregistrată ca mamă a unui copil o altă femeie decât aceea care l-a născut, se poate face dovada adevăratei filiații cu orice mijloc de probă. 76 Timpul legal al concepțiunii Art. 412. - (1) Intervalul de timp cuprins între a trei suta și a o sută optzecea zi dinaintea nașterii copilului este timpul legal al concepțiunii. El se calculează zi cu zi. (2) Prin mijloace de probă științifice se poate face dovada concepțiunii copilului într-o anumită perioadă din intervalul de timp prevăzut la alin. (1) sau chiar în afara acestui interval. Domeniul de aplicare. Art. 413. - Dispozițiile prezentului capitol referitoare la copil sunt aplicabile și persoanei majore a cărei filiație este cercetată. §2. Prezumția de paternitate Prezumția de paternitate Art. 414. – (1) Copilul născut sau conceput în timpul căsătoriei are ca tată pe soțul mamei. (2) Paternitatea poate fi tăgăduită, dacă este cu neputință ca soțul mamei să fie tatăl copilului. §3. Recunoașterea copilului Felurile recunoașterii Art. 415. – (1) Dacă nașterea nu a fost înregistrată în registrul de stare civilă sau copilul a fost trecut în registrul de stare civilă ca născut din părinți necunoscuți, mama îl poate recunoaște pe copil. (2) Copilul conceput și născut în afara căsătoriei poate fi recunoscut de către tatăl său. (3) După moartea copilului, acesta poate fi recunoscut numai dacă a lăsat descendenți firești. Formele recunoașterii Art. 416. - (1) Recunoașterea poate fi făcută prin declarație la serviciul de stare civilă, prin înscris autentic sau prin testament. (2) Dacă recunoașterea este făcută prin înscris autentic, o copie a acestuia este trimisă din oficiu serviciului de stare civilă competent, pentru a se face mențiunea corespunzătoare în registrele de stare civilă. (3) Recunoașterea, chiar dacă a fost făcută prin testament, este irevocabilă. Recunoașterea de către minorul necăsătorit Art. 417. – Minorul necăsătorit poate recunoaște singur pe copilul său, dacă are discernământ la momentul recunoașterii. Nulitatea absolută a recunoașterii Art. 418. – Recunoașterea este lovită de nulitate absolută dacă: a) a fost recunoscut un copil a cărui filiație, stabilită potrivit legii, nu a fost înlăturată. Cu toate acestea, dacă filiația anterioară a fost înlăturată prin hotărâre judecătorească, recunoașterea este valabilă; b) a fost făcută după decesul copilului, iar acesta nu a lăsat descendenți firești; 77 c) a fost făcută în alte forme decât cele prevăzute de lege. Nulitatea relativă a recunoașterii Art. 419. – (1) Recunoașterea poate fi anulată pentru eroare, dol sau violență. (2) Prescripția dreptului la acțiune începe să curgă de la data încetării violenței ori, după caz, a descoperirii erorii sau dolului. Contestarea recunoașterii de filiație Art. 420. - (1) Recunoașterea care nu corespunde adevărului poate fi contestată oricând și de orice persoană interesată. (2) Dacă recunoașterea este contestată de celălalt părinte, de copilul recunoscut sau de descendenții acestuia, dovada filiației este în sarcina autorului recunoașterii sau a moștenitorilor săi. §4. Acțiuni privind filiația I. Contestarea filiației Acțiunea în contestația filiației Art. 421. – (1) Orice persoană interesată poate contesta oricând, prin acțiune în justiție, filiația stabilită printr-un act de naștere ce nu este conform cu posesia de stat. (2) În acest caz, filiația se dovedește prin certificatul medical constatator al nașterii, prin expertiza medico-legală de stabilire a filiației sau, în lipsa certificatului ori în cazul imposibilității efectuării expertizei, prin orice mijloc de probă, inclusiv prin posesia de stat. (3) Cu toate acestea, dovada filiației nu se face prin martori decât în cazul prevăzut la art. 411 alin. (3) sau atunci când există înscrisuri care fac demnă de crezare acțiunea formulată. II. Acțiunea în stabilirea filiației față de mamă Acțiunea în stabilirea maternității Art. 422. – În cazul în care, din orice motiv, dovada filiației față de mamă nu se poate face prin certificatul constatator al nașterii ori în cazul în care se contestă realitatea celor cuprinse în certificatul constatator al nașterii, filiația față de mamă se poate stabili printr-o acțiune în stabilirea maternității, în cadrul căreia pot fi administrate orice mijloace de probă. Regimul juridic al acțiunii în stabilirea maternității Art. 423. – (1) Dreptul la acțiunea în stabilirea filiației față de mamă aparține copilului și se pornește, în numele acestuia, de către reprezentantul său legal. (2) Acțiunea poate să fie pornită sau, după caz, continuată și de moștenitorii copilului, în condițiile legii. (3)Acțiunea poate fi introdusă și împotriva moștenitorilor pretinsei mame. (4) Dreptul la acțiune este imprescriptibil. (5) Dacă, însă, copilul a decedat înainte de a introduce acțiunea, moștenitorii săi pot să o introducă în termen de un an de la data decesului. 78 III. Acțiunea în stabilirea paternității din afara căsătoriei Stabilirea paternității prin hotărâre judecătorească Art. 424. – Dacă tatăl din afara căsătoriei nu îl recunoaște pe copil, paternitatea acestuia se poate stabili prin hotărâre judecătorească. Acțiunea în stabilirea paternității Art. 425. – (1) Acțiunea în stabilirea paternității din afara căsătoriei aparține copilului și se pornește în numele lui de către mamă, chiar dacă este minoră, sau de către reprezentantul lui legal. (2) Ea poate fi pornită sau, după caz, continuată și de moștenitorii copilului, în condițiile legii. (3) Acțiunea în stabilirea paternității poate fi pornită și împotriva moștenitorilor pretinsului tată. Prezumția filiației față de pretinsul tată Art. 426. – (1) Paternitatea se prezumă dacă se dovedește că pretinsul tată a conviețuit cu mama copilului în perioada timpului legal al concepțiunii. (2) Prezumția este înlăturată dacă pretinsul tată dovedește că este exclus ca el să îl fi conceput pe copil. Termenul de prescripție Art. 427. – (1) Dreptul la acțiunea în stabilirea paternității nu se prescrie în timpul vieții copilului. (2) Dispozițiile art. 423 alin. (5) se aplică în mod corespunzător. Despăgubirile Art. 428. – (1) Mama copilului poate cere pretinsului tată să îi plătească jumătate din: a) cheltuielile nașterii și ale lehuziei; b) cheltuielile făcute cu întreținerea ei în timpul sarcinii și în perioda de lehuzie. (2) Mama poate solicita aceste despăgubiri chiar și atunci când copilul s-a născut mort sau a murit înainte de pronunțarea hotărârii privind stabilirea paternității. (3) Dreptul la acțiune al mamei se prescrie în termen de 3 ani de la nașterea copilului. (4) Mama nu poate cere aceste despăgubiri dacă nu a formulat și acțiune pentru stabilirea paternității. (5) În afara cheltuielilor prevăzute la alin. (1), mama și moștenitorii ei au dreptul la despăgubiri pentru orice alte prejudicii, potrivit dreptului comun. IV. Acțiuni privind filiația față de tatăl din căsătorie Acțiunea în tăgada paternității Art. 429. – (1) Acțiunea în tăgada paternității poate fi pornită de soțul mamei, de mamă, de tatăl biologic, precum și de copil. Ea poate fi pornită sau, după caz, continuată și de moștenitorii acestora, în condițiile legii. (2) Acțiunea se introduce de către soțul mamei împotriva copilului; când acesta este decedat, acțiunea se pornește împotriva mamei sale și, dacă este 79 cazul, a altor moștenitori ai săi. (3) Dacă soțul este pus sub interdicție, acțiunea poate fi pornită de tutore, iar în lipsă, de un curator numit de instanța judecătorească. (4) Mama sau copilul poate introduce acțiunea împotriva soțului. Dacă acesta este decedat, acțiunea se pornește împotriva moștenitorilor lui. (5) Tatăl biologic poate introduce acțiunea împotriva soțului mamei și a copilului. Dacă aceștia sunt decedați, acțiunea se pornește împotriva moștenitorilor. Tăgada paternității de către soțul mamei Art. 430. – (1) Soțul mamei poate introduce acțiunea în tăgada paternității în termen de 3 ani, care curge fie de la data la care soțul a cunoscut că este prezumat tată al copilului, fie de la o dată ulterioară, când a aflat că prezumția nu corespunde realității. (2) Termenul nu curge împotriva soțului pus sub interdicție judecătorească și, chiar dacă acțiunea nu a fost pornită de tutore, ea poate fi introdusă de soț în termen de 3 ani de la data ridicării interdicției. (3) Dacă soțul a murit înainte de împlinirea termenul arătat la alin. (1), fără a porni acțiunea, aceasta poate fi pornită de către moștenitori în termen de un an de la data decesului. Tăgada paternității de către mamă Art. 431. – (1) Acțiunea în tăgada paternității poate fi pornită de către mamă în termen de 3 ani de la data nașterii copilului. (2) Dispozițiile art. 429 alin. (3) și 430 alin. (2) și (3) se aplică în mod corespunzător. Tăgada paternității de către pretinsul tată biologic Art. 432. – (1) Acțiunea în tăgada paternității introdusă de către cel care se pretinde tată biologic poate fi admisă numai dacă acesta face dovada paternității sale față de copil. (2) Dreptul la acțiune nu se prescrie în timpul vieții tatălui biologic. Dacă acesta a decedat, acțiunea poate fi formulată de moștenitorii săi în termen de cel mult un an de la data decesului. (3) Dispozițiile art. 429 alin. (3) se aplică în mod corespunzător. Tăgada paternității de către copil și de către moștenitori Art. 433. – (1) Acțiunea în tăgada paternității se pornește de copil, în timpul minorității sale, prin reprezentantul său legal. (2) Dreptul la acțiune nu se prescrie în timpul vieții copilului. (3) Dispozițiile art. 423 alin. (5) și 429 alin. (3) se aplică în mod corespunzător. Contestarea filiației față de tatăl din căsătorie Art. 434. – Orice persoană interesată poate cere, oricând, instanței să constate că nu sunt întrunite condițiile pentru ca prezumția de paternitate să se aplice unui copil înregistrat în actele de stare civilă ca fiind născut din căsătorie. V. Dispoziții comune privind acțiunile referitoare la filiație Filiația legal stabilită Art. 435. – (1) Atât timp cât o legătură de filiație legal stabilită n-a fost 80 contestată în justiție, nu se poate stabili, pe nicio cale, o altă filiație. (2) Dispozițiile art. 99 alin. (4) rămân aplicabile. Citarea părinților și a copilului Art. 436. – Părinții și copilul vor fi citați în toate cauzele referitoare la filiație, chiar și atunci când nu au calitatea de reclamant sau de pârât. Inadmisibilitatea renunțării Art. 437. – (1) În acțiunile privitoare la filiație nu se poate renunța la drept. (2) De asemenea, cel care introduce o acțiune privitoare la filiație în numele unui copil sau a unei persoane puse sub interdicție judecătorească, precum și copilul minor care a introdus singur, potrivit legii, o astfel de acțiune, nu pot renunța la judecarea ei. Situația copilului Art. 438. – (1) Prin hotărârea de admitere a acțiunii instanța se pronunță și cu privire la stabilirea numelui copilului, exercitarea autorității părintești și obligația părinților de a-l întreține pe copil. (2) În cazul în care admite o acțiune în contestarea filiației, instanța poate stabili, dacă este cazul, modul în care copilul păstrează legături personale cu acela care l-a crescut. Acțiunea formulată în caz de moștenire vacantă Art. 439. – În cazul în care, potrivit legii, o acțiune privitoare la filiație poate fi pornită împotriva moștenitorilor, iar moștenirea este vacantă, acțiunea poate fi introdusă împotriva comunei, orașului sau, după caz, municipiului de la locul deschiderii moștenirii. Citarea în proces a renunțătorilor, dacă există, este obligatorie. Efectele stabilirii filiației asupra unui proces penal Art. 440. – În cazul infracțiunilor a căror calificare presupune existența unui raport de filiație care nu este legal stabilit, hotărârea penală nu poate fi pronunțată înainte de rămânerea definitivă a hotărârii civile privitoare la raportul de filiație. Secțiunea a 2-a Reproducerea umană asistată medical cu terț donator Regimul filiației Art. 441. – (1) Reproducerea umană asistată medical, cu terț donator, nu determină nicio legătură de filiație între copil și donator. (2) În acest caz, nicio acțiune în răspundere nu poate fi pornită împotriva donatorului. (3) Părinți, în sensul dat de prezenta secțiune, nu pot fi decât un bărbat și o femeie sau o femeie singură. Condițiile Art. 442. – (1) Părinții care, pentru a avea un copil, doresc să recurgă la reproducerea asistată medical cu terț donator trebuie să își dea consimțământul în prealabil, în condiții care să asigure deplina confidențialitate, în fața unui notar public care să le explice, în mod expres, consecințele actului lor cu privire la filiație. 81 (2) Consimțământul rămâne fără efect în cazul decesului, al formulării unei cereri de divorț sau al separației în fapt, survenite anterior momentului concepțiunii realizate în cadrul reproducerii umane asistate medical. El poate fi revocat oricând, în scris, inclusiv în fața medicului chemat să asigure asistența pentru reproducerea cu terț donator. Contestarea filiației Art. 443. – (1) Nimeni nu poate contesta filiația copilului pentru motive ce țin de reproducerea asistată medical și nici copilul astfel născut nu poate contesta filiația sa. (2) Cu toate acestea, soțul mamei poate tăgădui paternitatea copilului, în condițiile legii, dacă nu a consimțit la reproducerea asistată medical realizată cu ajutorul unui terț donator. (3) În cazul în care copilul nu a fost conceput în acest mod, dispozițiile privind tăgăduirea paternității rămân aplicabile. Răspunderea tatălui Art. 444. – Cel care, după ce a consimțit la reproducerea asistată medical cu terț donator, nu recunoaște copilul astfel născut în afara căsătoriei, răspunde față de mamă și față de copil. În acest caz, paternitatea copilului este stabilită pe cale judecătorească în condițiile art. 411 și 423. Confidențialitatea informațiilor Art. 445. - (1) Orice informații privind reproducerea umană asistată medical sunt confidențiale. (2) Cu toate acestea, în cazul în care, în lipsa unor astfel de informații, există riscul unui prejudiciu grav pentru sănătatea unei persoane astfel concepute sau a descendenților acesteia, instanța poate autoriza transmiterea lor, în mod confidențial, medicului sau autorităților competente. (3) De asemenea, oricare dintre descendenții persoanei astfel concepute poate să se prevaleze de acest drept, dacă faptul de a fi privat de informațiile pe care le cere poate să prejudicieze grav sănătatea sa ori pe cea a unei persoane care îi este apropiată. Raporturile dintre tată și copil Art. 446. – Tatăl are aceleași drepturi și obligații față de copilul născut prin reproducere asistată medical cu terț donator ca și față de un copil născut prin concepțiune naturală. Regulile aplicabile Art. 447. – Reproducerea umană asistată medical cu terț donator, regimul său juridic, asigurarea confidențialității informațiilor care țin de aceasta, precum și modul de transmitere a lor se stabilesc prin lege specială. Secțiunea a 3-a Situația legală a copilului Egalitatea în drepturi a copiilor Art. 448. – Copilul din afara căsătoriei a cărui filiație a fost stabilită potrivit legii are, față de fiecare părinte și rudele acestuia, aceeași situație ca și aceea a unui copil din căsătorie. 82 Numele copilului din căsătorie Art. 449. - (1) Copilul din căsătorie ia numele de familie comun al părinților săi. (2) Dacă părinții nu au un nume comun, copilul ia numele unuia dintre ei sau numele lor reunite. În acest caz numele copilului se stabilește prin acordul părinților și se declară, odată cu nașterea copilului, la serviciul de stare civilă. (3) În lipsa acordului părinților, instanța de tutelă hotărăște și comunică de îndată hotărârea rămasă definitivă la serviciul de stare civilă unde a fost înregistrată nașterea. Numele copilului din afara căsătoriei Art. 450. - (1) Copilul din afara căsătoriei ia numele de familie al aceluia dintre părinți față de care filiația a fost mai întâi stabilită. (2) În cazul în care filiația a fost stabilită ulterior și față de celălalt părinte, copilul, prin acordul părinților, poate lua numele de familie al părintelui față de care și-a stabilit filiația ulterior sau numele reunite ale acestora. Noul nume de familie al copilului se declară, de către părinți, împreună, la serviciul de stare civilă la care a fost înregistrată nașterea. În lipsa acordului părinților se aplică dispozițiile art. 449 alin. (3). (3) În cazul în care copilul și-a stabilit filiația în același timp față de ambii părinți, se aplică în mod corespunzător dispozițiile art. 449 alin. (2) și (3). CAPITOLUL III Adopția Secțiunea 1 Dispoziții generale Noțiunea Art. 451. – Adopția este operațiunea juridică prin care se creează legătura de filiație între adoptator și adoptat, precum și legături de rudenie între adoptat și rudele adoptatorului. Principiile adopției Art. 452. – Adopția este supusă cumulativ următoarelor principii: a) interesul superior al copilului; b) necesitatea de a asigura creșterea și educarea copilului într-un mediu familial; c) continuitatea creșterii și educării copilului, ținându-se seama de originea sa etnică, lingvistică, religioasă și culturală. Adopția internațională Art. 453. – Condițiile și procedura adopției internaționale, ca și efectele acesteia asupra cetățeniei copilului, se stabilesc prin lege specială. Procedura adopției Art. 454. – (1) Adopția se încuviințează de către instanța de tutelă. (2) Procedura adopției este reglementată prin lege specială. 83 Secțiunea a 2-a Condițiile de fond ale adopției §1. Persoanele care pot fi adoptate Vârsta adoptatului Art. 455. – (1) Copilul poate fi adoptat până la dobândirea capacității depline de exercițiu. (2) Cu toate acestea, poate fi adoptată, în condițiile legii, și persoana care a dobândit capacitate deplină de exercițiu, dacă a fost crescută în timpul minorității de către cel care dorește să o adopte. Pluralitatea de adoptați – frați și surori Art. 456. – Adopția fraților, indiferent de sex, de către persoane sau familii diferite se poate face numai dacă acest lucru este în interesul lor superior. Interzicerea adopției între frați Art. 457. – Adopția între frați, indiferent de sex, este interzisă. Situația soților Art. 458. – Adopția a doi soți sau foști soți de către același adoptator sau familie adoptatoare, precum și adopția între soți sau foști soți sunt interzise. §2. Persoanele care pot adopta Capacitatea și starea de sănătate Art. 459. – Persoanele care nu au capacitate deplină de exercițiu, alienații sau debilii mintali precum și cei cu boli psihice grave nu pot adopta. Diferența de vârstă Art. 460. – (1) Adoptatorul trebuie să fie cu cel puțin 18 ani mai în vârstă decât adoptatul. (2) Pentru motive temeinice, instanța de tutelă poate încuviința adopția chiar dacă diferența de vârstă dintre adoptat și adoptator este mai mică decât 18 ani, dar nu mai puțin de 16 ani. Condițiile morale și materiale Art. 461. – (1) Adoptatorul sau familia adoptatoare trebuie să îndeplinească garanțiile morale și condițiile materiale necesare creșterii, educării și dezvoltării armonioase a copilului. (2) Îndeplinirea condițiilor prevăzute la alin. (1) se atestă de către autoritățile competente, potrivit legii speciale. Adopția simultană sau succesivă Art. 462. – (1) Două persoane nu pot adopta împreună, nici simultan și nici succesiv, cu excepția cazului în care sunt soț și soție. (2) Cu toate acestea, o nouă adopție poate fi încuviințată atunci când: a) adoptatorul sau soții adoptatori au decedat; în acest caz, adopția anterioară se consideră desfăcută pe data rămânerii definitive a hotărârii judecătorești de încuviințare a noii adopții; b) adopția anterioară a încetat din orice alt motiv. (3) Două persoane de același sex nu pot adopta împreună. 84 §3. Consimțământul la adopție Persoanele care consimt la adopție Art. 463. – (1) Pentru încheierea unei adopții este necesar consimțământul următoarelor persoane: a) părinții firești ai adoptatului minor sau cel care exercită autoritatea părintească, dacă părinții sunt necunoscuți, morți, declarați morți sau puși sub interdicție judecătorească; b) adoptatul care a împlinit 10 ani; c) adoptatorul sau, după caz, soții din familia adoptatoare, când aceștia adoptă împreună; d) soțul celui care adoptă, cu excepția cazului în care lipsa discernământului îl pune în imposibilitatea de a-și manifesta voința. (2) Nu este valabil consimțământul dat în considerarea promisiunii sau obținerii efective a unor foloase, indiferent de natura acestora. Situații speciale privind consimțământul părinților Art. 464. – (1) Dacă unul dintre părinții firești este necunoscut, mort, declarat mort, precum și dacă se află, din orice motiv, în imposibilitate de a-și manifesta voința, consimțământul celuilalt părinte este îndestulător. Când ambii părinți se află într-una dintre aceste situații, adopția se poate încheia fără consimțământul lor. (2) Părintele sau părinții decăzuți din exercițiul drepturilor părintești ori cărora li s-a aplicat pedeapsa interzicerii drepturilor părintești păstrează dreptul de a consimți la adopția copilului. În aceste cazuri, consimțământul celui care exercită autoritatea părintească este și el obligatoriu. (3) Persoana căsătorită care a adoptat un copil trebuie să consimtă la adopția aceluiași copil de către soțul său. Consimțământul părinților firești nu mai este necesar în acest caz. Libertatea consimțământului părinților Art. 465. – Părinții firești ai copilului sau, după caz, cel care exercită autoritatea părintească, trebuie să consimtă la adopție în mod liber, necondiționat și numai după ce au fost informați în mod corespunzător asupra consecințelor adopției, în special asupra încetării legăturilor de rudenie ale copilului cu familia sa de origine. Data și revocarea consimțământului părinților Art. 466. – (1) Consimțământul la adopție al părinților firești sau, după caz, al tutorelui poate fi dat numai după trecerea unui termen de 60 de zile de la data nașterii copilului. (2) Consimțământul dat în condițiile alin. (1) poate fi revocat în termen de 30 de zile de la data exprimării lui. Refuzul părinților de a-și da consimțământul Art. 467. – În cazul copilului abandonat, în mod excepțional, instanța de tutelă poate trece peste refuzul părinților firești sau al tutorelui de a consimți la adopție, dacă se dovedește, cu orice mijloc de probă, că acesta este abuziv și instanța apreciază că adopția este în interesul copilului, ținând seama și de consimțământul acestuia, dat în condițiile legii. 85 Condițiile exprimării consimțământului Art. 468. – Condițiile în care își exprimă consimțământul persoanele chemate să consimtă la adopție sunt reglementate prin lege specială. Secțiunea a 3-a Efectele adopției Data adopției Art. 469. – Adopția produce efecte de la data rămânerii definitive a hotărârii judecătorești prin care a fost încuviințată. Efectele asupra rudeniei Art. 470. – (1) Prin adopție se stabilesc filiația între adoptat și cel care adoptă, precum și legături de rudenie între adoptat și rudele adoptatorului. (2) Raporturile de rudenie încetează între adoptat și descendenții săi, pe de o parte, și părinții firești și rudele acestora, pe de altă parte. (3) Când adoptator este soțul părintelui firesc sau adoptiv, legăturile de rudenie a adoptatului încetează numai în raport cu părintele firesc și rudele părintelui firesc care nu este căsătorit cu adoptatorul. Raporturile dintre adoptator și adoptat Art. 471. – (1) Adoptatorul are față de copilul adoptat drepturile și îndatoririle părintelui față de copilul său firesc. (2) În cazul în care cel care adoptă este soțul părintelui firesc al adoptatului, drepturile și îndatoririle părintești se exercită de către adoptator și părintele firesc căsătorit cu acesta. (3) Adoptatul are față de adoptator drepturile și îndatoririle pe care le are orice persoană față de părinții săi firești. Decăderea adoptatorului din exercițiul drepturilor părintești Art. 472. – Dacă adoptatorul este decăzut din exercițiul drepturilor părintești, instanța de tutelă, ținând seama de interesul superior al copilului, poate să instituie una dintre măsurile de protecție prevăzute de lege. Ascultarea copilului este obligatorie, dispozițiile art. 264 fiind aplicabile. Numele adoptatului Art. 473. – (1) Copilul adoptat dobândește prin adopție numele de familie al celui care adoptă. (2) Dacă adopția se face de către 2 soți ori de către soțul care adoptă copilul celuilalt soț, iar soții au nume comun, copilul adoptat poartă acest nume. În cazul în care soții nu au nume de familie comun, ei sunt obligați să declare instanței care încuviințează adopția, numele pe care acesta urmează să-l poarte. Dacă soții nu se înțeleg, hotărăște instanța. Dispozițiile art. 264 rămân aplicabile. (3) Pentru motive temeinice, instanța, încuviințând adopția, la cererea adoptatorului sau a familiei adoptatoare și cu consimțământul copilului care a împlinit vârsta de 10 ani, poate dispune schimbarea prenumelui copilului adoptat. (4) În cazul adopției unei persoane căsătorite, care poartă un nume comun cu celălalt soț, soțul adoptat poate lua numele adoptatorului, cu consimțământul celuilalt soț, dat în fața instanței care încuviințează adopția. (5) Pe baza hotărârii definitive de încuviințare a adopției, serviciul de 86 stare civilă competent întocmește, în condițiile legii, un nou act de naștere al copilului, în care adoptatorii vor fi trecuți ca fiind părinții săi firești. Vechiul act de naștere se păstrează, menționându-se pe marginea acestuia întocmirea noului act. Informațiile cu privire la adopție Art. 474. – Informațiile cu privire la adopție sunt confidențiale. Modul în care adoptatul este informat cu privire la adopție și la familia sa de origine, precum și regimul juridic general al informațiilor privind adopția se stabilesc prin lege specială. Secțiunea a 4-a Încetarea adopției Încetarea adopției Art. 475. – Adopția încetează prin desfacere sau ca urmare a anulării ori a constatării nulității sale. Desfacerea de drept a adopției Art. 476. – Adopția este desfăcută de drept în cazul prevăzut de art. 462 alin. (2) lit.a). Desfacerea adopției la cererea adoptatorului Art. 477. – (1) Adopția poate fi desfăcută la cererea adoptatorului sau a familiei adoptatoare, dacă adoptatul a atentat la viața lor sau a ascendenților ori descendenților lor, precum și atunci când adoptatul s-a făcut vinovat față de adoptatori de fapte penale pedepsite cu o pedeapsă privativă de libertate de cel puțin 2 ani. (2) Dacă adoptatorul a decedat ca urmare a faptelor adoptatului, adopția poate fi desfăcută la cererea celor care ar fi venit la moștenire împreună cu adoptatul sau în lipsa acestuia. Desfacerea adopției la cererea adoptatului Art. 478. – Adopția poate fi desfăcută la cererea adoptatului dacă adoptatorul s-a făcut vinovat față de adoptat de faptele prevăzute de art. 477. Anularea adopției Art. 479. – (1) Adopția poate fi anulată la cererea oricărei persoane chemate să consimtă la încheierea ei și al cărei consimțământ a fost viciat prin eroare asupra identității adoptatului, dol sau violență. (2) Acțiunea poate fi formulată în termen de 6 luni de la descoperirea erorii sau a dolului ori de la data încetării violenței, dar nu mai târziu de 2 ani de la încheierea adopției. Nulitatea absolută a adopției Art. 480. – (1) Este nulă adopția fictivă, precum și cea încheiată cu încălcarea condițiilor de formă sau de fond, dacă, în acest din urmă caz, legea nu o sancționează cu nulitatea relativă. (2) Adopția este fictivă dacă a fost încheiată în alt scop decât cel al ocrotirii interesului superior al copilului. (3) Acțiunea în constatarea nulității adopției poate fi formulată de orice persoană interesată. 87 Menținerea adopției Art. 481. – Instanța poate respinge cererea privind nulitatea dacă menținerea adopției este în interesul celui adoptat. Acesta este întotdeauna ascultat, dispozițiile art. 264 aplicându-se în mod corespunzător. Efectele încetării adopției Art. 482. – (1) La încetarea adopției, părinții firești ai copilului redobândesc drepturile și îndatoririle părintești, cu excepția cazului când instanța hotărăște că este în interesul superior al copilului să instituie tutela sau o altă măsură de protecție a copilului, în condițiile legii. (2) De asemenea, adoptatul redobândește numele de familie și, după caz, prenumele avut înainte de încuviințarea adopției. Cu toate acestea, pentru motive temeinice, instanța poate încuviința ca acesta să păstreze numele dobândit prin adopție. (3) Adoptatul este întotdeauna ascultat în condițiile art. 264. TITLUL IV Autoritatea părintească CAPITOLUL I Dispoziții generale Autoritatea părintească Art. 483. – (1) Autoritatea părintească este ansamblul de drepturi și îndatoriri, care privesc atât persoana, cât și bunurile copilului și aparțin în mod egal ambilor părinți. (2) Părinții exercită autoritatea părintească numai în interesul superior al copilului, cu respectul datorat persoanei acestuia, și îl asociază pe copil la toate deciziile care îl privesc, ținând cont de vârsta și de gradul său de maturitate. (3) Ambii părinți răspund pentru creșterea copiilor lor minori. Durata autorității părintești Art. 484. – Autoritatea părintească se exercită până la data când copilul dobândește capacitatea deplină de exercițiu. Îndatorirea de respect Art. 485. – Copilul datorează respect părinților săi indiferent de vârsta sa. Neînțelegerile dintre părinți Art. 486. – Ori de câte ori există neînțelegeri între părinți cu privire la exercițiul drepturilor sau la îndeplinirea îndatoririlor părintești, instanța de tutelă, după ce ascultă pe părinți și luând în considerare concluziile raportului referitor la ancheta psiho-socială, hotărăște potrivit interesului superior al copilului. Ascultarea copilului este obligatorie, dispozițiile art. 264 fiind aplicabile. 88 CAPITOLUL II Drepturile și îndatoririle părintești Conținutul autorității părintești Art. 487. – Părinții au dreptul și îndatorirea de a crește copilul, îngrijind de sănătatea și dezvoltarea lui fizică, psihică și intelectuală, de educația, învățătura și pregătirea profesională a acestuia, potrivit propriilor lor convingeri, însușirilor și nevoilor copilului; ei sunt datori să dea copilului orientarea și sfaturile necesare exercitării corespunzătoare a drepturilor pe care legea le recunoaște acestuia. Îndatoririle specifice Art. 488. – (1) Părinții au îndatorirea de a crește copilul în condiții care să asigure dezvoltarea sa fizică, mentală, spirituală, morală și socială în mod armonios. (2) În acest scop, părinții sunt obligați: a) să coopereze cu copilul și să îi respecte viața intimă, privată și demnitatea; b) să prezinte și să permită informarea și lămurirea copilului despre toate actele și faptele care l-ar putea afecta și să ia în considerare opinia acestuia ; c) să ia toate măsurile necesare pentru protejarea și realizarea drepturilor copilului; d) să coopereze cu persoanele fizice și persoanele juridice cu atribuții în domeniul îngrijirii, educării și formării profesionale a copilului. Măsurile disciplinare Art. 489. – Măsurile disciplinare nu pot fi luate de părinți decât cu respectarea demnității copilului. Sunt interzise luarea unor măsuri, precum și aplicarea unor pedepse fizice, de natură a afecta dezvoltarea fizică, psihică sau starea emoțională a copilului. Drepturile părintelui minor Art. 490. – (1) Părintele minor care a împlinit vârsta de 14 ani are numai drepturile și îndatoririle părintești cu privire la persoana copilului. (2) Drepturile și îndatoririle cu privire la bunurile copilului revin tutorelui sau, după caz, altei persoane, în condițiile legii. Religia copilului Art. 491. – (1) Părinții îndrumă copilul, potrivit propriilor convingeri, în alegerea unei religii, în condițiile legii, ținând seama de opinia, vârsta și de gradul de maturitate a acestuia, fără a-l putea obliga să adere la o anumită religie sau la un anumit cult religios. (2) Copilul care a împlinit vârsta de 14 ani are dreptul să-și aleagă liber confesiunea religioasă. Numele copilului Art. 492. – Părinții aleg prenumele și, când e cazul, numele de familie al copilului, în condițiile legii. Supravegherea copilului Art. 493. – Părinții au dreptul și îndatorirea de supraveghere a copilului minor. 89 Relațiile sociale ale copilului Art. 494. – Părinții sau reprezentanții legali ai copilului pot, numai în baza unor motive temeinice, să împiedice corespondența și legăturile personale ale copilului în vârstă de până la 14 ani. Neînțelegerile se soluționează de către instanța de tutelă, cu ascultarea copilului, în condițiile art. 264. Înapoierea copilului de la alte persoane Art. 495. – (1) Părinții pot cere oricând instanței de tutelă înapoierea copilului de la orice persoană care îl ține fără drept. (2) Instanța de tutelă poate respinge cererea numai dacă înapoierea este vădit contrară interesului superior copilului. (3) Ascultarea copilului este obligatorie, dispozițiile art. 264 fiind aplicabile. Locuința copilului Art. 496. – (1) Copilul minor locuiește la părinții săi. (2) Dacă părinții nu locuiesc împreună, aceștia vor stabili, de comun acord, locuința copilului. (3) În caz de neînțelegere între părinți, instanța de tutelă hotărăște, luând în considerare concluziile raportului de anchetă psiho-socială și ascultându-i pe părinți și pe copil, dacă a împlinit vârsta de 10 ani. Dispozițiile art. 264 rămân aplicabile. (4) Locuința copilului, stabilită potrivit acestui articol, nu poate fi schimbată fără acordul părinților, decât în cazurile prevăzute expres de lege. (5) Părintele, la care copilul nu locuiește în mod statornic, are dreptul de a avea legături personale cu minorul, la locuința acestuia. Instanța de tutelă poate limita exercițiul acestui drept, dacă aceasta este în interesul superior al acestuia. Schimbarea locuinței copilului Art. 497. – (1) Dacă afectează exercițiul autorității sau al unor drepturi părintești, schimbarea locuinței copilului, împreună cu părintele la care locuiește, nu poate avea loc decât cu acordul prealabil al celuilalt părinte. (2) În caz de neînțelegere între părinți, hotărăște instanța de tutelă potrivit interesului superior al copilului, luând în considerare concluziile raportului de anchetă psiho-socială și ascultându-i pe părinți. Ascultarea copilului este obligatorie, dispozițiile art. 264 fiind aplicabile. Schimbarea felului învățăturii ori al pregătirii profesionale Art. 498. – (1) Copilul care a împlinit vârsta de 14 ani poate cere părinților să își schimbe felul învățăturii sau al pregătirii profesionale ori locuința necesară desăvârșirii învățăturii ori pregătirii sale profesionale. (2) Dacă părinții se opun, copilul poate sesiza instanța de tutelă, iar aceasta hotărăște pe baza raportului de anchetă psiho-socială. Ascultarea copilului este obligatorie, dispozițiile art. 264 fiind aplicabile. Obligația de întreținere Art. 499. – (1) Tatăl și mama sunt obligați, în solidar, să dea întreținere copilului lor minor, asigurându-i cele necesare traiului, precum și educația, învățătura și pregătirea sa profesională. (2) Dacă minorul are un venit propriu care nu este îndestulător, părinții au obligația de a-i asigura condițiile necesare pentru creșterea, educarea și 90 pregătirea sa profesională. (3) Părinții sunt obligați să-l întrețină pe copilul devenit major, dacă se află în continuarea studiilor, până la terminarea acestora, dar fără a depăși vârsta de 26 de ani. (4) În caz de neînțelegere, întinderea obligației de întreținere, felul și modalitățile executării, precum și contribuția fiecăruia dintre părinți se stabilesc de instanța de tutelă pe baza raportului de anchetă psiho-socială. Independența patrimonială Art. 500. – Părintele nu are niciun drept asupra bunurilor copilului și nici copilul asupra bunurilor părintelui, în afară de dreptul la moștenire și la întreținere. Administrarea bunurilor copilului Art. 501. – (1) Părinții au dreptul și îndatorirea de a administra bunurile copilului lor minor, precum și de a-l reprezenta în actele juridice civile ori de a-i încuviința aceste acte, după caz. (2) După împlinirea vârstei de 14 ani minorul își exercită drepturile și își execută obligațiile singur, în condițiile legii, însă numai cu încuviințarea părinților și, după caz, a instanței de tutelă. Alte dispoziții aplicabile Art. 502. – (1) Drepturile și îndatoririle părinților cu privire la bunurile copilului, sunt aceleași cu cele ale tutorelui, dispozițiile care reglementează tutela fiind aplicabile în mod corespunzător. (2) Cu toate acestea, nu se întocmește inventarul prevăzut la art. 140, în cazul în care copilul nu are alte bunuri decât cele de uz personal. CAPITOLUL III Exercitarea autorității părintești Modul de exercitare a autorității părintești Art. 503. – (1) Părinții exercită împreună și în mod egal autoritatea părintească. (2) Față de terții de bună-credință, oricare dintre părinți, care îndeplinește singur un act curent pentru exercitarea drepturilor și îndeplinirea îndatoririlor părintești, este prezumat că are și consimțământul celuilalt părinte. Exercitarea autorității părintești în caz de divorț Art. 504. – Dacă părinții sunt divorțați, autoritatea părintească se exercită potrivit dispozițiilor referitoare la efectele divorțului în raporturile dintre părinți și copii. Copilul din afara căsătoriei Art. 505. – (1) În cazul copilului din afara căsătoriei a cărui filiație a fost stabilită concomitent sau, după caz, succesiv, față de ambii părinți, autoritatea părintească se exercită în comun și în mod egal, de către părinți, dacă aceștia conviețuiesc. (2) Dacă părinții copilului din afara căsătoriei nu conviețuiesc, modul de exercitare a autorității părintești se stabilește de către instanța de tutelă, fiind aplicabile prin asemănare dispozițiile privitoare la divorț. (3) Instanța sesizată cu o cerere privind stabilirea filiației, este obligată să 91 dispună asupra modului de exercitare a autorității părintești, fiind aplicabile prin asemănare dispozițiile privitoare la divorț. Învoiala părinților Art. 506. – Cu încuviințarea instanței de tutelă părinții se pot înțelege cu privire la exercitarea autorității părintești sau cu privire la luarea unei măsuri de protecție a copilului, dacă este respectat interesul superior al acestuia. Ascultarea copilului este obligatorie, dispozițiile art. 264 fiind aplicabile. Exercitarea autorității părintești de către un singur părinte Art. 507. – Dacă unul dintre părinți este decedat, declarat mort prin hotărâre judecătorească, pus sub interdicție, decăzut din exercițiul drepturilor părintești sau dacă, din orice motiv, se află în neputință de a-și exprima voința, celălalt părinte exercită singur autoritatea părintească. CAPITOLUL IV Decăderea din exercițiul drepturilor părintești Condițiile Art. 508. – (1) Instanța de tutelă, la cererea autorităților administrației publice cu atribuții în domeniul protecției copilului, poate pronunța decăderea din exercițiul drepturilor părintești dacă părintele pune în pericol viața, sănătatea sau dezvoltarea copilului prin relele tratamente aplicate acestuia, prin consumul de alcool sau stupefiante, prin purtarea abuzivă, prin neglijența gravă în îndeplinirea obligațiilor părintești ori prin atingerea gravă a interesului superior al copilului. (2) Cererea se judecă de urgență, cu citarea părinților și pe baza raportului de anchetă psiho-socială. Participarea procurorului este obligatorie. Întinderea decăderii Art. 509. – (1) Decăderea din exercițiul drepturilor părintești este totală și se întinde asupra tuturor copiilor născuți la data pronunțării hotărârii. (2) Cu toate acestea, instanța poate dispune decăderea numai cu privire la anumite drepturi părintești ori la anumiți copii, dar numai dacă, în acest fel, nu sunt primejduite creșterea, educarea, învățătura și pregătirea profesională a copiilor. Obligația de întreținere Art. 510. - Decăderea din exercițiul drepturilor părintești nu scutește părintele de obligația sa de a da întreținere copilului. Instituirea tutelei Art. 511. – În cazul în care, după decăderea din exercițiul drepturilor părintești, copilul se află în situația de a fi lipsit de îngrijirea ambilor părinți, se instituie tutela. Redarea exercițiului drepturilor părintești Art. 512. – (1) Instanța redă părintelui exercițiul drepturilor părintești, dacă au încetat împrejurările care au dus la decăderea din exercițiul acestora și dacă părintele nu mai pune în pericol viața, sănătatea și dezvoltarea copilului. (2) Până la soluționarea cererii, instanța poate îngădui părintelui să aibă legături personale cu copilul, dacă aceasta este în interesul superior al copilului. 92 TITLUL V Obligația de întreținere CAPITOLUL I Dispoziții generale Caracterul legal al obligației de întreținere Art. 513. – Obligația de întreținere există numai între persoanele prevăzute de lege. Ea se datorează numai dacă sunt întrunite condițiile cerute de lege. Caracterul personal al obligației de întreținere Art. 514. – (1) Obligația de întreținere are caracter personal. (2) Ea se stinge prin moartea debitorului sau a creditorului obligației de întreținere, dacă prin lege nu se prevede altfel. (3) Dreptul la întreținere nu poate fi cedat și nu poate fi urmărit decât în condițiile prevăzute de lege. Inadmisibilitatea renunțării la întreținere Art. 515. – Nimeni nu poate renunța pentru viitor la dreptul său la întreținere. CAPITOLUL II Persoanele între care există obligația de întreținere și ordinea în care aceasta se datorează Subiectele obligației de întreținere Art. 516. – (1) Obligația de întreținere există între soț și soție, rudele în linie dreaptă, între frați și surori, precum și între celelalte persoane anume prevăzute de lege. (2) Dispozițiile alin. (1) privind obligația de întreținere între rudele în linie dreaptă, precum și între frați și surori sunt aplicabile și în cazul adopției. (3) Obligația de întreținere există între foștii soți, în condițiile prevăzute de lege. Întreținerea copilului de către soțul părintelui său Art. 517. – (1) Soțul care a contribuit la întreținerea copilului celuilalt soț este obligat să presteze întreținere copilului cât timp acesta este minor, însă numai dacă părinții săi firești au murit, sunt dispăruți ori sunt în nevoie. (2) La rândul său, copilul poate fi obligat să dea întreținere celui care l-a întreținut astfel timp de 10 ani. Obligația de întreținere aparținând moștenitorilor Art. 518. – (1) Moștenitorii persoanei care a fost obligată la întreținerea unui minor sau care i-a dat întreținere fără a avea obligația legală sunt ținuți, în măsura valorii bunurilor moștenite, să continue întreținerea, dacă părinții 93 minorului au murit, sunt dispăruți sau sunt în nevoie, însă numai cât timp cel întreținut este minor. (2) În cazul în care sunt mai mulți moștenitori, obligația este solidară, fiecare dintre ei contribuind la întreținerea minorului proporțional cu valoarea bunurilor moștenite. Ordinea de plată a întreținerii Art. 519. – Întreținerea se datorează în ordinea următoare: a) soții și foștii soți își datorează întreținere înaintea celorlalți obligați; b) descendentul este obligat la întreținere înaintea ascendentului, iar, dacă sunt mai mulți descendenți sau mai mulți ascendenți, cel în grad mai apropiat înaintea celui mai îndepărtat; c) frații și surorile își datorează întreținere după părinți, însă înaintea bunicilor. Întreținerea în cazul desfacerii adopției Art. 520. – După încetarea adopției, adoptatul poate cere întreținere numai de la rudele sale firești sau, după caz, de la soțul său. Pluralitatea de debitori Art. 521. – (1) În cazul în care mai multe dintre persoanele prevăzute la art. 516 sunt obligate să întrețină aceeași persoană, ele vor contribui la plata întreținerii, proporțional cu mijloacele pe care le au. (2) Dacă părintele are drept la întreținere de la mai mulți copii, el poate, în caz de urgență, să pornească acțiunea numai împotriva unuia dintre ei. Cel care a plătit întreținerea se poate întoarce împotriva celorlalți obligați pentru partea fiecăruia. Obligația subsidiară Art. 522. – În cazul în care cel obligat în primul rând la întreținere nu are mijloace îndestulătoare pentru a acoperi nevoile celui care o cere, instanța de tutelă poate obliga pe celelalte persoane îndatorate la întreținere să o completeze, în ordinea stabilită la art. 519. Divizibilitatea întreținerii Art. 523. – Când cel obligat nu poate presta, în același timp, întreținere tuturor celor îndreptățiți să o ceară, instanța de tutelă, ținând seama de nevoile fiecăreia dintre aceste persoane, poate hotărî fie ca întreținerea să se plătească numai uneia dintre ele, fie ca întreținerea să se împartă între mai multe sau toate persoanele îndreptățite să o ceară. În acest caz, instanța hotărăște, totodată, modul în care se împarte întreținerea între persoanele care urmează a o primi. CAPITOLUL III Condițiile obligației de întreținere Creditorul întreținerii Art. 524. – Are drept la întreținere numai cel care se află în nevoie, neputându-se întreține din munca sau din bunurile sale. Dreptul la întreținere al minorului Art. 525. – (1) Minorul care cere întreținere de la părinții săi se află în nevoie dacă nu se poate întreține din munca sa, chiar dacă ar avea bunuri. 94 (2) Cu toate acestea, în cazul în care părinții n-ar putea presta întreținerea fără a-și primejdui propria lor existență, instanța de tutelă poate încuviința ca întreținerea să se asigure prin valorificarea bunurilor pe care acesta le are, cu excepția celor de strictă necesitate. Comportamentul necorespunzător Art. 526. – (1) Nu poate pretinde întreținere acela care s-a făcut vinovat față de cel obligat la întreținere de fapte grave, contrare legii sau bunelor moravuri. (2) Acela care se află în stare de nevoie din culpa sa, poate cere numai întreținerea de strictă necesitate. Debitorul întreținerii Art. 527. – (1) Poate fi obligat la întreținere numai cel care are mijloacele pentru a o plăti sau are posibilitatea de a dobândi aceste mijloace. (2) La stabilirea mijloacelor celui care datorează întreținerea se ține seama de veniturile și bunurile acestuia, precum și de posibilitățile de realizare a acestora; de asemenea, vor fi avute în vedere celelalte obligații ale sale. Dovada stării de nevoie Art. 528. – Starea de nevoie a persoanei îndreptățite la întreținere, precum și mijloacele celui care datorează întreținere pot fi dovedite prin orice mijloc de probă. CAPITOLUL IV Stabilirea și executarea obligației de întreținere Cuantumul întreținerii Art. 529. – (1) Întreținerea este datorată potrivit cu nevoia celui care o cere și cu mijloacele celui care urmează a o plăti. (2) Când întreținerea este datorată de părinte, ea se stabilește până la o pătrime din venitul său lunar net pentru un copil, o treime pentru 2 copii și o jumătate pentru 3 sau mai mulți copii. (3) Cuantumul întreținerii datorate copiilor, împreună cu întreținerea datorată altor persoane, potrivit legii, nu poate depăși jumătate din venitul net lunar al celui obligat. Modalitățile de executare Art. 530. – (1) Obligația de întreținere se execută în natură, prin asigurarea celor necesare traiului și, după caz, a cheltuielilor pentru educare, învățătură și pregătire profesională. (2) Dacă obligația de întreținere nu se execută de bună-voie, în natură, instanța de tutelă dispune executarea ei prin plata unei pensii de întreținere, stabilită în bani. (3) Pensia de întreținere se poate stabili sub forma unei sume fixe sau într-o cotă procentuală din venitul net lunar al celui care datorează întreținere. Dispozițiile art. 529 alin. (2) și (3) rămân aplicabile. Modificarea și încetarea pensiei de întreținere Art. 531. – (1) Dacă se ivește o schimbare în ceea ce privește mijloacele celui care prestează întreținerea și nevoia celui care o primește, instanța de tutelă, potrivit împrejurărilor, poate mări sau micșora pensia de întreținere sau poate 95 hotărî încetarea plății ei. (2) Pensia de întreținere stabilită într-o sumă fixă se indexează de drept, trimestrial, în funcție de rata inflației. Data de la care se datorează pensia de întreținere Art. 532. – (1) Pensia de întreținere se datorează de la data cererii de chemare în judecată. (2) Cu toate acestea, pensia poate fi acordată și pentru o perioadă anterioară, dacă introducerea cererii de chemare în judecată a fost întârziată din culpa debitorului. Plata pensiei de întreținere Art. 533. – (1) Pensia de întreținere se plătește în rate periodice, la termenele convenite de părți sau, în lipsa acordului lor, la cele stabilite prin hotărâre judecătorească. (2) Chiar dacă creditorul întreținerii a decedat în perioada corespunzătoare unei rate, întreținerea este datorată în întregime pentru acea perioadă. (3) De asemenea, părțile pot conveni sau, dacă sunt motive temeinice, instanța de tutelă poate hotărî ca întreținerea să se execute prin plata anticipată a unei sume globale care să acopere nevoile de întreținere ale celui îndreptățit pe o perioadă mai îndelungată sau pe întreaga perioadă în care se datorează întreținerea în măsura în care debitorul întreținerii are mijloacele necesare acoperirii acestei obligații. Restituirea întreținerii nedatorate Art. 534. – Dacă, din orice motiv, se dovedește că întreținerea prestată, de bunăvoie sau ca urmare a unei hotărâri judecătorești, nu era datorată, cel care a executat obligația poate să ceară restituirea de la cel care a primit-o sau de la cel care avea, în realitate, obligația să o presteze, în acest din urmă caz, pe temeiul îmbogățirii fără justă cauză. CARTEA a III-a Despre bunuri TITLUL I Bunurile și drepturile reale în general CAPITOLUL I Despre bunuri în general Secțiunea 1 Despre distincția bunurilor Noțiunea Art. 535. – Sunt bunuri lucrurile, corporale sau necorporale, care constituie 96 obiectul unui drept patrimonial. Bunurile mobile și imobile Art. 536. – Bunurile sunt mobile sau imobile. Bunurile imobile Art. 537. – Sunt imobile terenurile, izvoarele și cursurile de apă, plantațiile prinse în rădăcini, construcțiile și orice alte lucrări fixate în pământ cu caracter permanent, platformele și alte instalații de exploatare a resurselor submarine situate pe platoul continental, precum și tot ceea ce, în mod natural sau artificial, este încorporat în acestea cu caracter permanent. Bunurile care rămân sau devin imobile Art. 538. – (1) Rămân bunuri imobile materialele separate în mod provizoriu de un imobil, pentru a fi din nou întrebuințate, atât timp cât sunt păstrate în aceeași formă, precum și părțile integrante ale unui imobil care sunt temporar detașate de acesta, dacă sunt destinate spre a fi reintegrate. (2) Materialele aduse pentru a fi întrebuințate în locul celor vechi devin bunuri imobile din momentul în care au dobândit această destinație. Bunurile mobile Art. 539. – (1) Bunurile pe care legea nu le consideră imobile sunt bunuri mobile. (2) Sunt bunuri mobile și undele electromagnetice sau asimilate acestora, precum și energia de orice fel produsă, captată și transmisă, în condițiile legii, de orice persoană și puse în serviciul său, indiferent de natura mobiliară sau imobiliară a sursei acestora. Bunurile mobile prin anticipație Art. 540. – (1) Bogățiile de orice natură ale solului și subsolului, fructele neculese încă, plantațiile și construcțiile încorporate în sol devin mobile prin anticipație, atunci când, prin voința părților, sunt privite în natura lor individuală în vederea detașării lor. (2) Pentru opozabilitate față de terți, este necesară notarea în cartea funciară. Universalitatea de fapt Art. 541. – (1) Constituie o universalitate de fapt ansamblul bunurilor care aparțin aceleiași persoane și au o destinație comună stabilită prin voința acesteia sau prin lege. (2) Bunurile care alcătuiesc universalitatea de fapt pot, împreună sau separat, să facă obiectul unor acte sau raporturi juridice distincte. Regulile aplicabile drepturilor purtând asupra bunurilor Art. 542. – (1) Dacă nu se prevede altfel, sunt supuse regulilor referitoare la bunurile imobile și drepturile reale asupra acestora. (2) Celelalte drepturi patrimoniale sunt supuse, în limitele prevăzute de lege, regulilor referitoare la bunurile mobile. Bunurile fungibile și bunurile nefungibile Art. 543. – (1) Bunurile sunt fungibile sau nefungibile. (2) Sunt fungibile bunurile determinabile după număr, măsură sau greutate, astfel încât pot fi înlocuite unele prin altele în executarea unei obligații. 97 (3) Prin act juridic, un bun fungibil prin natura sa poate fi considerat ca nefungibil. Bunurile consumptibile și bunurile neconsumptibile Art. 544. – (1) Bunurile sunt consumptibile sau neconsumptibile. (2) Sunt consumptibile bunurile mobile a căror întrebuințare obișnuită implică înstrăinarea sau consumarea substanței. (3) Un bun consumptibil prin natura sa poate deveni neconsumptibil dacă, prin act juridic, i se schimbă întrebuințarea. Bunurile divizibile și bunurile indivizibile Art. 545. – (1) Bunurile sunt divizibile sau indivizibile. (2) Bunurile care nu pot fi împărțite în natură fără a li se schimba destinația sunt bunuri indivizibile. (3) Prin act juridic, un bun divizibil prin natura lui poate fi considerat indivizibil. Bunurile principale și bunurile accesorii Art. 546. – (1) Bunul care a fost destinat, în mod stabil și exclusiv, întrebuințării economice a altui bun este accesoriu atât timp cât satisface această utilizare. (2) Destinația comună poate să fie stabilită numai de proprietarul ambelor bunuri. (3) Dacă nu se prevede altfel, bunul accesoriu urmează situația juridică a bunului principal, inclusiv în caz de înstrăinare sau de grevare a bunului principal. (4) Încetarea calității de bun accesoriu nu poate fi, însă, opusă unui terț care a dobândit anterior drepturi privitoare la bunul principal. (5) Separarea temporară a unui bun accesoriu de bunul principal nu-i înlătură această calitate. (6) Drepturile unui terț privitoare la un bun nu pot fi încălcate prin transformarea acestuia în bun accesoriu. Secțiunea a 2-a Produsele bunurilor Produsele bunurilor Art. 547. – Produsele bunurilor sunt fructele și productele. Fructele Art. 548. – (1) Fructele reprezintă acele produse care derivă din folosirea unui bun, fără a diminua substanța acestuia. Fructele sunt: naturale, industriale și civile. Fructele civile se numesc și venituri. (2) Fructele naturale sunt produsele directe și periodice ale unui bun, obținute fără intervenția omului, cum ar fi acelea pe care pământul le produce de la sine, producția și sporul animalelor. (3) Fructele industriale sunt produsele directe și periodice ale unui bun, obținute ca rezultat al intervenției omului, cum ar fi recoltele de orice fel. (4) Fructele civile sunt veniturile rezultate din folosirea bunului de către o altă persoană în virtutea unui act juridic, precum chiriile, arenzile, dobânzile, 98 venitul rentelor și dividendele. Productele Art. 549. – Productele sunt produsele obținute dintr-un bun cu consumarea sau diminuarea substanței acestuia, precum copacii unei păduri, piatra dintr-o carieră și altele asemenea. Dobândirea fructelor și a productelor Art. 550. – (1) Fructele și productele se cuvin proprietarului, dacă prin lege nu se dispune altfel. (2) Dreptul de proprietate asupra fructelor naturale și industriale se dobândește la data separării de bunul care le-a produs. (3) Dreptul de proprietate asupra fructelor civile se dobândește zi cu zi. (4) Cel care, fără acordul proprietarului, avansează cheltuielile necesare pentru producerea și perceperea fructelor sau productelor poate cere restituirea cheltuielilor. (5) În acest caz, produsele sau contravaloarea acestora pot fi reținute până la restituirea cheltuielilor. Cu toate acestea, proprietarul poate cere obligarea posesorului la predarea produselor ori a contravalorii acestora dacă furnizează o garanție îndestulătoare. CAPITOLUL II Drepturile reale în general Drepturile reale Art. 551. – Sunt drepturi reale: 1. dreptul de proprietate ; 2. dreptul de superficie; 3. dreptul de uzufruct; 4. dreptul de uz; 5. dreptul de abitație; 6. dreptul de servitute; 7. dreptul de administrare; 8. dreptul de concesiune; 9. dreptul de folosință; 10. drepturile reale de garanție; 11. alte drepturi cărora legea le recunoaște acest caracter. Formele de proprietate Art. 552. – Proprietatea este publică sau privată. Proprietatea privată Art. 553. – (1) Sunt obiect al proprietății private toate bunurile de uz sau de interes privat aparținând persoanelor fizice, persoanelor juridice de drept privat sau de drept public, inclusiv bunurile care alcătuiesc domeniul privat al statului și al unităților administrativ-teritoriale. (2) Moștenirile vacante se constată prin certificat de vacanță succesorală și intră în domeniul privat al comunei, orașului sau municipiului, după caz, fără înscriere în cartea funciară. Imobilele cu privire la care s-a renunțat la dreptul de proprietate conform art. 562 alin. (2) se dobândesc, fără înscriere în cartea funciară, de comună, oraș sau municipiu, după caz și intră în domeniul privat al acestora prin hotărârea consiliului local. (3) Moștenirile vacante și imobilele menționate la alin. (2), aflate în 99 străinătate, se cuvin statului român. (4) Bunurile obiect al proprietății private, indiferent de titular, sunt și rămân în circuitul civil, dacă prin lege nu se dispune altfel. Ele pot fi înstrăinate, pot face obiectul unei urmăriri silite și pot fi dobândite prin orice mod prevăzut de lege. Proprietatea publică Art. 554. – (1) Bunurile statului și ale unităților administrativ-teritoriale care, prin natura lor sau prin declarația legii, sunt de uz sau de interes public formează obiectul proprietății publice, însă numai dacă au fost legal dobândite de către acestea. (2) Dacă prin lege nu se prevede altfel, dispozițiile aplicabile dreptului de proprietate privată se aplică și dreptului de proprietate publică, însă numai în măsura în care sunt compatibile cu acesta din urmă. TITLUL II Proprietatea privată CAPITOLUL I Dispoziții generale Secțiunea 1 Conținutul, întinderea și stingerea dreptului de proprietate privată Conținutul dreptului de proprietate privată Art. 555. – (1) Proprietatea privată este dreptul titularului de a poseda, folosi și dispune de un bun în mod exclusiv, absolut și perpetuu, în limitele stabilite de lege. (2) În condițiile legii, dreptul de proprietate privată este susceptibil de modalități și dezmembrăminte, după caz. Limitele exercitării dreptului de proprietate privată Art. 556. – (1) Dreptul de proprietate poate fi exercitat în limitele materiale ale obiectului său. Acestea sunt limitele corporale ale bunului care formează obiectul dreptului de proprietate, cu îngrădirile stabilite prin lege. (2) Prin lege poate fi limitată exercitarea atributelor dreptului de proprietate. (3) Această limitare se poate face și prin convenție, cu excepțiile prevăzute de lege. Dobândirea dreptului de proprietate Art. 557. – (1) Dreptul de proprietate se poate dobândi, în condițiile legii, prin convenție, testament, moștenire legală, accesiune, uzucapiune, ca efect al posesiei de bună-credință în cazul bunurilor mobile și al fructelor, prin ocupațiune, tradițiune, precum și prin hotărâre judecătorească, atunci când ea este translativă de proprietate prin ea însăși. (2) În cazurile prevăzute de lege, proprietatea se poate dobândi prin efectul unui act administrativ. (3) Prin lege se pot reglementa și alte moduri de dobândire a dreptului de proprietate. 100 (4) Cu excepția cazurilor anume prevăzute de lege, în cazul bunurilor imobile dreptul de proprietate se dobândește prin înscriere în cartea funciară, cu respectarea dispozițiilor prevăzute la art. 888. Riscul pieirii bunului Art. 558. – Proprietarul suportă riscul pieirii bunului, dacă acesta n-a fost asumat de o altă persoană sau dacă prin lege nu se dispune altfel. Întinderea dreptului de proprietate asupra terenurilor Art. 559. – (1) Proprietatea terenului se întinde și asupra subsolului și a spațiului de deasupra terenului, cu respectarea limitelor legale. (2) Proprietarul poate face, deasupra și în subsolul terenului, toate construcțiile, plantațiile și lucrările ce găsește de cuviință, în afară de excepțiile stabilite de lege, și poate trage din ele toate foloasele ce acestea ar produce. El este ținut să respecte, în condițiile și în limitele determinate de lege, drepturile terților asupra resurselor minerale ale subsolului, izvoarelor și apelor subterane, lucrărilor și instalațiilor subterane și altora asemenea. (3) Apele de suprafață și albiile acestora aparțin proprietarului terenului pe care se formează sau curg, în condițiile prevăzute de lege. Proprietarul unui teren are, de asemenea, dreptul de a apropria și de a utiliza, în condițiile legii, apa izvoarelor și a lacurilor aflate pe terenul respectiv, apa freatică, precum și apele pluviale. Obligația de grănițuire Art. 560. – Proprietarii terenurilor învecinate sunt obligați să contribuie la grănițuire prin reconstituirea hotarului și fixarea semnelor corespunzătoare, suportând, în mod egal, cheltuielile ocazionate de aceasta. Dreptul de îngrădire Art. 561. – Orice proprietar poate să-și îngrădească proprietatea, suportând, în condițiile legii, cheltuielile ocazionate. Stingerea dreptului de proprietate Art. 562. – (1) Dreptul de proprietate privată se stinge prin pieirea bunului, dar nu se stinge prin neuz. El poate fi însă dobândit de altul prin uzucapiune sau într-un alt mod, în cazurile și condițiile anume determinate de lege. (2) Proprietarul poate abandona bunul său mobil sau poate renunța, prin declarație autentică, la dreptul de proprietate asupra bunului imobil, înscris în cartea funciară. Dreptul se stinge în momentul părăsirii bunului mobil, iar dacă bunul este imobil, prin înscrierea în cartea funciară, în condițiile legii, a declarației de renunțare. (3) Exproprierea se poate face numai pentru o cauză de utilitate publică stabilită potrivit legii, cu justă și prealabilă despăgubire, fixată de comun acord între proprietar și expropriator. În caz de divergență asupra cuantumului despăgubirilor, acesta se stabilește pe cale judecătorească. (4) Nu pot fi supuse confiscării decât bunurile destinate sau folosite pentru săvârșirea unei infracțiuni ori contravenții sau cele rezultate din acestea. 101 Secțiunea a 2-a Apărarea dreptului de proprietate privată Acțiunea în revendicare Art. 563. – (1) Proprietarul unui bun are dreptul de a-l revendica de la posesor sau de la o altă persoană care îl deține fără drept. El are, de asemenea, dreptul la despăgubiri, dacă este cazul. (2) Dreptul la acțiunea în revendicare este imprescriptibil, cu excepția cazurilor în care prin lege se dispune altfel. (3) Dreptul de proprietate dobândit cu bună-credință în condițiile legii este pe deplin recunoscut. (4) Hotărârea judecătorească prin care s-a admis acțiunea în revendicare introdusă împotriva posesorului este opozabilă și celui care deține bunul pentru posesor, putând fi executată direct împotriva acestuia. Hotărârea judecătorească prin care s-a admis acțiunea în revendicare împotriva celui care deține lucrul pentru posesor nu este opozabilă posesorului, dacă acesta nu a fost introdus în cauză. Acțiunea negatorie Art. 564. – (1) Proprietarul poate intenta acțiunea negatorie contra oricărei persoane care pretinde că este titularul vreunui drept real, altul decât cel de proprietate, asupra bunului său. (2) Dreptul la acțiunea negatorie este imprescriptibil. Proba dreptului de proprietate asupra imobilelor înscrise în cartea funciară Art. 565. – În cazul imobilelor înscrise în cartea funciară, dovada dreptului de proprietate se face cu extrasul de carte funciară. Efectele admiterii acțiunii în revendicare Art. 566. – (1) Pârâtul va fi obligat la restituirea bunului sau la despăgubiri dacă bunul a pierit din culpa sa ori a fost înstrăinat. În aceleași condiții, pârâtul va fi obligat la restituirea productelor sau a contravalorii acestora. În toate cazurile, despăgubirile vor fi evaluate în raport cu momentul restituirii. (2) Posesorul de rea-credință sau detentorul precar va fi obligat, la cerere, și la restituirea fructelor produse de bun până la înapoierea acestuia către proprietar. (3) Proprietarul poate fi obligat, la cerere, să restituie posesorului cheltuielile necesare pe care acesta le-a făcut. (4) Cheltuielile utile se restituie, la cerere, în limita sporului de valoare, dacă prin lege nu se prevede altfel. (5) De asemenea, proprietarul va putea fi obligat, la cerere, la restituirea cheltuielilor necesare pentru producerea și culegerea fructelor sau a productelor. (6) Pârâtul are un drept de retenție asupra produselor până la restituirea cheltuielilor făcute pentru producerea și culegerea acestora, cu excepția cazului în care proprietarul furnizează pârâtului o garanție îndestulătoare. (7) Dreptul de retenție nu poate fi exercitat în niciun caz asupra bunului frugifer sau când intrarea în stăpânirea materială a bunului s-a făcut prin violență ori fraudă sau când produsele sunt bunuri perisabile ori sunt supuse, 102 ca urmare a trecerii unei perioade scurte de timp, unei scăderi semnificative a valorii lor. (8) Proprietarul nu este dator să acopere cheltuielile voluptuare. Posesorul are dreptul de a-și însuși lucrările efectuate cu aceste cheltuieli numai dacă prin aceasta bunul nu se deteriorează. CAPITOLUL II Accesiunea Secțiunea 1 Dispoziții generale Dobândirea dreptului de proprietate prin accesiune Art. 567. – Prin accesiune, proprietarul unui bun devine proprietarul a tot ce se alipește cu bunul ori se încorporează în acesta, dacă legea nu prevede altfel. Formele accesiunii Art. 568. – Accesiunea este naturală, când unirea sau încorporarea este urmarea unui eveniment natural, ori artificială, când rezultă din fapta proprietarului ori a unei alte persoane. Secțiunea a 2-a Accesiunea imobiliară naturală Aluviunile Art. 569. – Adăugirile de teren la malurile apelor curgătoare revin proprietarului fondului riveran, numai dacă ele se formează treptat. Terenul lăsat de apele curgătoare Art. 570. – Proprietarul fondului riveran dobândește, de asemenea, terenul lăsat de apele curgătoare care s-au retras treptat de la țărmul respectiv. Terenul lăsat de apele stătătoare Art. 571. – (1) Proprietarul terenului înconjurat de heleșteie, iazuri, canale și alte asemenea ape stătătoare, nu devine proprietarul terenurilor apărute prin scăderea temporară a acestor ape sub înălțimea de scurgere. (2) Tot astfel, proprietarul acestor ape nu dobândește niciun drept asupra terenului acoperit ca urmare a unor revărsări sporadice. Avulsiunea Art. 572. – Proprietarul terenului de la care o apă curgătoare a smuls brusc o porțiune de mal din teren, alipind-o la terenul altui proprietar riveran, nu pierde dreptul de proprietate asupra părții desprinse dacă o revendică în termen de un an de la data faptului. Albiile râurilor, insulele și prundișurile Art. 573. – (1) Albiile râurilor aparțin proprietarilor riverani, cu excepția acelora care, potrivit legii, fac obiectul proprietății publice. (2) Insulele și prundurile care nu sunt în legătură cu terenurile având malul la nivelul mediu al apei revin proprietarului albiei. 103 (3) Dacă insula aparține proprietarilor riverani și trece peste jumătatea apei, fiecare dintre ei are dreptul de proprietate asupra părții de insulă ce se întinde spre el pornind de la jumătatea apei. Dreptul de proprietate asupra insulelor nou-formate Art. 574. – În cazul în care o apă curgătoare, formându-și un braț nou, înconjoară terenul unui proprietar riveran, el rămâne proprietar asupra insulei astfel create. Albiile părăsite de apele curgătoare Art. 575. – Albia părăsită de o apă curgătoare care și-a format un nou curs va avea regimul juridic stabilit în legea specială. Accesiunea naturală asupra animalelor Art. 576. – (1) Animalele domestice rătăcite pe terenul altuia revin acestuia din urmă dacă proprietarul nu le revendică în termen de 30 de zile de la data declarației făcute la primărie de către proprietarul terenului. (2) Porumbeii, iepurii, peștii și alte asemenea animale care trec pe fondul altui proprietar aparțin acestuia cât timp rămân pe fond, cu excepția cazului în care trecerea a fost provocată prin fraudă sau prin artificii. (3) Roiul de albine trecut pe terenul altuia revine proprietarului acestuia numai dacă proprietarul roiului nu îl urmărește sau încetează să îl urmărească timp de două zile. Secțiunea a 3-a Accesiunea imobiliară artificială §1. Dispoziții comune Dobândirea lucrării de către proprietarul imobilului Art. 577. – (1) Construcțiile, plantațiile și orice alte lucrări efectuate asupra unui imobil, denumite în continuare lucrări, revin proprietarului acelui imobil dacă prin lege sau act juridic nu se prevede altfel. (2) Dreptul de proprietate asupra lucrării se naște în favoarea proprietarului imobilului din momentul începerii lucrării, pe măsura realizării ei, dacă prin lege sau act juridic nu se prevede altfel. Categoriile de lucrări Art. 578. – (1) Lucrările pot fi autonome sau adăugate, cu caracter durabil sau provizoriu. (2) Lucrările autonome sunt construcțiile, plantațiile și orice alte lucrări cu caracter de sine stătător realizate asupra unui imobil. (3) Lucrările adăugate nu au caracter de sine stătător. Ele pot fi: a) necesare, atunci când în lipsa acestora imobilul ar pieri sau s-ar deteriora; b) utile, atunci când sporesc valoarea economică a imobilului; c) voluptuare, atunci când sunt făcute pentru simpla plăcere a celui care le-a realizat, fără a spori valoarea economică a imobilului. 104 Prezumțiile în favoarea proprietarului imobilului Art. 579. – (1) Orice lucrare este prezumată a fi făcută de proprietarul imobilului, cu cheltuiala sa și că este a lui, până la proba contrară. (2) Proba contrară se poate face când s-a constituit un drept de superficie, când proprietarul imobilului nu și-a intabulat dreptul de proprietate asupra lucrării noi sau în alte cazuri prevăzute de lege. §2. Realizarea lucrării cu materialele altuia Regimul juridic Art. 580. – (1) În cazul în care a realizat lucrarea cu materialele altuia, proprietarul imobilului devine proprietarul lucrării, neputând fi obligat la desființarea acesteia și nici la restituirea materialelor întrebuințate. (2) Proprietarul materialelor are numai dreptul la contravaloarea materialelor, precum și la repararea, în condițiile legii, a oricăror alte prejudicii cauzate. §3. Realizarea unei lucrări autonome cu caracter durabil asupra imobilului altuia Lucrările autonome cu caracter durabil efectuate cu bună-credință Art. 581. – În cazul în care autorul lucrării autonome cu caracter durabil asupra imobilului altuia este de bună-credință, proprietarul imobilului are dreptul : a) să ceară instanței să dispună înscrierea sa în cartea funciară ca proprietar al lucrării, plătind, la alegerea sa, autorului lucrării, fie valoarea materialelor și a manoperei, fie sporul de valoare adus imobilului prin efectuarea lucrării; sau b) să ceară obligarea autorului lucrării să cumpere imobilul la valoarea de circulație pe care acesta ar fi avut-o dacă lucrarea nu s-ar fi efectuat. Lucrările autonome cu caracter durabil efectuate cu rea-credință Art. 582. – (1) În cazul în care autorul lucrării autonome cu caracter durabil asupra imobilului altuia este de rea-credință, proprietarul imobilului are dreptul: a) să ceară instanței să dispună înscrierea sa în cartea funciară ca proprietar al lucrării, cu plata, la alegerea sa, către autorul lucrării, a jumătate din valoarea materialelor și a manoperei ori din sporul de valoare adus imobilului; sau b) să ceară obligarea autorului lucrării la desființarea acesteia; sau c) să ceară obligarea autorului lucrării să cumpere imobilul la valoarea de circulație pe care acesta ar fi avut-o dacă lucrarea nu s-ar fi efectuat. (2) Desființarea lucrării se face, cu respectarea dispozițiilor legale în materie, pe cheltuiala autorului acesteia, care este ținut, totodată, să repare orice prejudicii cauzate, inclusiv pentru lipsa de folosință. §4 Realizarea unei lucrări adăugate cu caracter durabil asupra imobilului altuia Lucrările adăugate necesare Art. 583. – (1) Proprietarul imobilului dobândește dreptul de proprietate asupra lucrării adăugate necesare din momentul efectuării acesteia, plătind 105 autorului cheltuielile rezonabile făcute de acesta, chiar dacă imobilul nu mai există. (2) În cazul în care lucrarea a fost efectuată cu rea-credință, din suma datorată de proprietarul imobilului se va putea deduce valoarea fructelor imobilului diminuată cu costurile necesare obținerii acestora. Lucrările adăugate utile Art. 584. – (1) În cazul în care autorul lucrării utile este de bună-credință, proprietarul imobilului devine proprietarul lucrării din momentul efectuării acesteia, cu plata, la alegerea sa: a) a valorii materialelor și a manoperei; sau b) a sporului de valoare adus imobilului. (2) În cazul în care autorul lucrării utile este de rea-credință, proprietarul imobilului are dreptul: a) să devină proprietarul lucrării, în funcție de regimul acesteia, cu sau fără înscriere în cartea funciară, după caz, plătind, la alegerea sa, autorului lucrării fie jumătate din valoarea materialelor și a manoperei, fie jumătate din sporul de valoare adus imobilului; sau b) să ceară obligarea autorului lucrării la desființarea acesteia, cu repunerea imobilului în situația anterioară și plata de daune-interese. (3) În ambele cazuri, când valoarea lucrării este considerabilă, proprietarul imobilului poate cere obligarea autorului să îl cumpere la valoarea de circulație pe care imobilul ar fi avut-o dacă lucrarea nu s-ar fi efectuat. Lucrările adăugate voluptuare Art. 585. – (1) În cazul lucrării voluptuare, proprietarul imobilului are dreptul: a) să devină proprietarul lucrării, fără înscriere în cartea funciară și fără nicio obligație către autorul lucrării; b) să ceară obligarea autorului de rea-credință a lucrării la desființarea acesteia, cu readucerea imobilului în situația anterioară și plata de dauneinterese. (2) Autorul de bună-credință al lucrării poate să o ridice înainte de restituirea imobilului către proprietar, cu condiția de a readuce imobilul în situația anterioară. §5. Înțelesul unor termeni Buna-credință a autorului lucrării Art. 586. – (1) Autorul lucrării este de bună-credință dacă se întemeiază fie pe cuprinsul cărții funciare în care, la data realizării lucrării, era înscris ca proprietar al imobilului, fie pe un mod de dobândire nesupus înscrierii în cartea funciară, dacă, în ambele cazuri, nu rezulta din cartea funciară și nu a cunoscut pe nicio altă cale viciul titlului său. (2) Cu toate acestea, nu poate invoca buna-credință cel care construiește în lipsa sau cu nerespectarea autorizațiilor cerute de lege. (3) Dispozițiile alin. (1) și (2) sunt aplicabile și autorului lucrării care se întemeiază pe un drept de superficie sau pe orice alt drept care, potrivit legii, îi permite, realizând o lucrare asupra imobilului altuia, să devină proprietarul acesteia. 106 §6. Dispoziții speciale Lucrările realizate parțial asupra imobilului autorului Art. 587. – (1) În cazul lucrării cu caracter durabil realizate cu bună-credință parțial asupra imobilului autorului și parțial pe terenul proprietarului vecin, acesta din urmă poate cere înscrierea într-o nouă carte funciară a unui drept de coproprietate al vecinilor asupra imobilului rezultat, incluzând terenul aferent, în raport cu valoarea contribuției fiecăruia. (2) Dacă lucrarea a fost realizată cu rea-credință, proprietarul terenului vecin poate opta între a cere ridicarea lucrării de pe teren, cu obligarea autorului acesteia la plata de daune-interese, dacă este cazul, și a cere înscrierea în cartea funciară a unui drept de coproprietate al vecinilor. La stabilirea cotelor-părți, se va ține seama de valoarea terenului proprietarului vecin și de jumătate din valoarea contribuției autorului lucrării. (3) În caz de neînțelegere între părți, instanța de judecată va stabili valoarea contribuției fiecăreia la imobilul rezultat, respectiv a cotelor-părți din dreptul de proprietate. Lucrările provizorii Art. 588. – Când lucrarea are caracter provizoriu, în absența unei înțelegeri contrare, autorul ei va fi obligat să o desființeze, cu respectarea dispozițiilor legale în materie, și, dacă este de rea-credință, să plătească despăgubiri pentru prejudiciile cauzate, inclusiv pentru lipsa de folosință. Înscrierea dreptului de proprietate în cartea funciară Art. 589. – Ori de câte ori dobândirea dreptului de proprietate, exclusivă sau pe cote-părți, este condiționată, potrivit reglementărilor din această secțiune, de înscrierea în cartea funciară, înscrierea se face în temeiul convenției părților încheiată în formă autentică sau, după caz, al hotărârii judecătorești. Dreptul autorului lucrării la ridicarea materialelor Art. 590. – (1) Până la data încheierii convenției sau a introducerii acțiunii de către cel îndreptățit la înscrierea în cartea funciară, autorul lucrării își poate ridica materialele. (2) Dacă lucrarea a fost efectuată cu rea-credință, autorul acesteia va putea fi obligat, dacă este cazul, la plata de daune-interese. Regulile privind exercitarea dreptului autorului lucrării la indemnizație Art. 591. – (1) Prescripția dreptului la acțiune al autorului lucrării privind plata indemnizației nu curge cât timp el este lăsat de proprietar să dețină imobilul. (2) Autorul lucrării de bună-credință are, în condițiile art.2.382, un drept de ipotecă legală asupra imobilului până la plata indemnizației. Regulile privind obligarea autorului lucrării la cumpărarea imobilului Art. 592. – (1) Ori de câte ori proprietarul optează pentru obligarea autorului lucrării la cumpărarea imobilului, în absența înțelegerii părților, proprietarul poate cere instanței judecătorești stabilirea prețului și pronunțarea unei hotărâri care să țină loc de contract de vânzare-cumpărare. (2) Proprietarul inițial al imobilului are un drept de ipotecă legală asupra acestuia pentru plata prețului de către autorul lucrării. 107 Pasivitatea proprietarului pe durata realizării lucrării Art. 593. – Autorul de rea-credință al lucrării nu poate să opună proprietarului terenului pasivitatea pe care ar fi vădit-o pe durata realizării lucrării. Autorul lucrării care folosește materialele altuia Art. 594. – Dacă nu sunt îndeplinite condițiile legale pentru dobândirea bunurilor mobile prin posesia de bună-credință, cel care realizează o lucrare asupra imobilului altuia folosind materialele unui terț este obligat la plata contravalorii materialelor, precum și la repararea, în condițiile legii, a oricăror alte prejudicii cauzate. Stabilirea indemnizației sau a despăgubirii Art. 595. – Ori de câte ori, în aplicarea unei dispoziții din prezenta secțiune, instanța este învestită să stabilească întinderea indemnizației sau a despăgubirii, ea va ține seama de valoarea de circulație a bunului calculată la data hotărârii judecătorești. Cazurile speciale de accesiune Art. 596. – (1) Titularul dreptului de superficie ori al altui drept real asupra imobilului altuia care îi permite să dobândească proprietatea asupra lucrării realizate asupra acelui imobil va avea, în caz de accesiune, în mod corespunzător, drepturile și obligațiile reglementate pentru proprietarul imobilului, dacă nu s-a prevăzut altfel în momentul constituirii dreptului real. (2) Dispozițiile art. 582 și art. 587 alin. (2) se aplică, în mod corespunzător, și lucrărilor autonome cu caracter durabil efectuate de titularul unui drept real asupra imobilului altuia care nu îi permite să dobândească proprietatea asupra lucrării realizate asupra acelui imobil. (3) Pentru lucrările adăugate efectuate de titularul unui drept real asupra imobilului altuia care nu îi permite să dobândească proprietatea lucrării realizate asupra acelui imobil se aplică, în mod corespunzător, dispozițiile art. 716, în lipsa unei prevederi contrare. Lucrările efectuate de un detentor precar Art. 597. – (1) Lucrările făcute de un detentor precar sunt supuse, în mod corespunzător, regulilor aplicabile posesorului de rea-credință. (2) Detentorul precar nu poate fi însă obligat să cumpere imobilul. Secțiunea a 4-a Accesiunea mobiliară Accesiunea mobiliară Art. 598. – (1) Bunul mobil produs cu materialele altuia aparține celui care l-a confecționat sau, după caz, proprietarului materialelor, în funcție de raportul dintre manoperă și valoarea materialelor, determinat la data confecționării bunului. (2) Proprietarul bunului datorează despăgubiri egale cu valoarea manoperei sau, după caz, cu valoarea materialelor. 108 Raportul dintre valoarea manoperei și valoarea materialelor Art. 599. – În toate cazurile în care valoarea materialelor este egală cu manopera sau există o diferență nesemnificativă, proprietatea asupra bunului este comună și se exercită în condițiile Secțiunii a 2-a a Capitolului V din prezentul titlu. Unirea a două bunuri mobile Art. 600. – În cazul în care se unesc două bunuri mobile având proprietari diferiți, fiecare poate pretinde separarea bunurilor dacă prin aceasta celălalt proprietar nu ar suferi un prejudiciu mai mare de o zecime din valoarea bunului său. Regulile aplicabile în cazul imposibilității de separare a bunurilor unite Art. 601. – Dacă nu se poate obține separarea bunurilor mobile unite sunt aplicabile, în mod corespunzător, dispozițiile art. 598 și 599. CAPITOLUL III Limitele juridice ale dreptului de proprietate privată Secțiunea 1 Limite legale §1. Dispoziții comune Interesul public și interesul privat Art. 602. – (1) Legea poate limita exercitarea dreptului de proprietate fie în interes public, fie în interes privat. (2) Limitele legale în interes privat pot fi modificate ori desființate temporar prin acordul părților. Pentru opozabilitate față de terți este necesară îndeplinirea formalităților de publicitate prevăzute de lege. Regulile privind protecția mediului și buna vecinătate Art. 603. – Dreptul de proprietate obligă la respectarea sarcinilor privind protecția mediului și asigurarea bunei vecinătăți, precum și la respectarea celorlalte sarcini care, potrivit legii sau obiceiului, revin proprietarului. §2. Folosirea apelor Regulile privind curgerea firească a apelor Art. 604. – (1) Proprietarul fondului inferior nu poate împiedica în niciun fel curgerea firească a apelor provenite de pe fondul superior. (2) Dacă această curgere cauzează prejudicii fondului inferior, proprietarul acestuia poate cere autorizarea justiției spre a face pe fondul său lucrările necesare schimbării direcției apelor, suportând toate cheltuielile ocazionate. (3) La rândul său, proprietarul fondului superior este obligat să nu efectueze nicio lucrare de natură să agraveze situația fondului inferior. 109 Regulile privind curgerea provocată a apelor Art. 605. – (1) Proprietarul fondului inferior nu poate împiedica nici curgerea provocată de proprietarul fondului superior sau de alte persoane, așa cum este cazul apelor care țâșnesc pe acest din urmă fond datorită unor lucrări subterane întreprinse de proprietarul acestuia, al apelor provenite din secarea terenurilor mlăștinoase, al apelor folosite într-un scop casnic, agricol sau industrial, însă numai dacă această curgere precedă vărsarea într-un curs de apă sau într-un șanț. (2) În acest caz, proprietarul fondului superior este obligat să aleagă calea și mijloacele de scurgere de natură să aducă prejudicii minime fondului inferior, rămânând dator la plata unei despăgubiri juste și prealabile către proprietarul acestui din urmă fond. (3) Dispozițiile prezentului articol nu se aplică atunci când pe fondul inferior se află o construcție, împreună cu grădina și curtea aferentă, sau un cimitir. Cheltuielile referitoare la irigații Art. 606. – (1) Proprietarul care vrea să folosească pentru irigarea terenului său apele naturale și artificiale de care poate dispune în mod efectiv, are dreptul ca, pe cheltuiala sa exclusivă, să facă pe terenul riveranului opus lucrările necesare pentru captarea apei. (2) Dispozițiile art. 605 alin. (2) și (3) se aplică în mod corespunzător. Obligația proprietarului căruia îi prisosește apa Art. 607. – (1) Proprietarul căruia îi prisosește apa pentru necesitățile curente este obligat ca, în schimbul unei juste și prealabile compensații, să ofere acest surplus pentru proprietarul care nu și-ar putea procura apa necesară pentru fondul său decât cu o cheltuială excesivă. (2) Proprietarul nu poate fi scutit de obligația prevăzută la alin. (1) pretinzând că ar putea acorda surplusului de apă o altă destinație decât satisfacerea necesităților curente. El poate însă cere despăgubiri suplimentare proprietarului aflat în nevoie, cu condiția de a dovedi existența reală a destinației pretinse. Întrebuințarea izvoarelor Art. 608. – (1) Proprietarul poate acorda orice întrebuințare izvorului ce ar exista pe fondul său, sub rezerva de a nu aduce atingere drepturilor dobândite de proprietarul fondului inferior. (2) Proprietarul fondului pe care se află izvorul nu poate să-i schimbe cursul dacă prin această schimbare ar lipsi locuitorii unei localități de apa necesară pentru satisfacerea nevoilor curente. Despăgubirile datorate proprietarului fondului pe care se află izvorul Art. 609. – (1) Proprietarul fondului pe care se află izvorul poate cere repararea prejudiciilor cauzate de persoana care, prin lucrările efectuate, a secat, a micșorat ori a alterat apele sale. (2) Dacă starea de fapt o permite, proprietarul fondului poate pretinde restabilirea situației anterioare atunci când apa era indispensabilă pentru exploatarea fondului său. (3) În cazul în care izvorul se întinde pe două fonduri învecinate, dispozițiile alin. (1) și (2) se aplică în mod corespunzător, ținând seama de întinderea izvorului pe fiecare fond. 110 Regulile speciale privind folosirea apelor Art. 610. – Dispozițiile prezentului paragraf se completează cu reglementările speciale în materia regimului apelor. §3. Picătura streșinii Picătura streșinii Art. 611. – Proprietarul este obligat să își facă streașina casei sale astfel încât apele provenind de la ploi să nu se scurgă pe fondul proprietarului vecin. §4. Distanța și lucrările intermediare cerute pentru anumite construcții, lucrări și plantații Distanța minimă în construcții Art. 612. – Orice construcții, lucrări sau plantații se pot face de către proprietarul fondului numai cu respectarea unei distanțe minime de 60 de cm față de linia de hotar, dacă nu se prevede altfel prin lege sau prin regulamentul de urbanism, astfel încât să nu se aducă atingere drepturilor proprietarului vecin. Orice derogare de la distanța minimă se poate face prin acordul părților exprimat printr-un înscris autentic. Distanța minimă pentru arbori Art. 613. – (1) În lipsa unor dispoziții cuprinse în lege, regulamentul de urbanism sau a obiceiului locului, arborii trebuie sădiți la o distanță de cel puțin 2 metri de linia de hotar, cu excepția acelora mai mici de 2 metri, a plantațiilor și a gardurilor vii. (2) În caz de nerespectare a distanței, proprietarul vecin este îndreptățit să ceară scoaterea ori, după caz, tăierea, la înălțimea cuvenită, a arborilor, plantațiilor ori a gardurilor vii, pe cheltuiala proprietarului fondului pe care acestea sunt ridicate. (3) Proprietarul fondului peste care se întind rădăcinile sau ramurile arborilor aparținând proprietarului vecin are dreptul de a le tăia, precum și dreptul de a păstra fructele căzute în mod natural pe fondul său. §5. Vederea asupra proprietății vecinului Fereastra sau deschiderea în zidul comun Art. 614. – Nu este permis să se facă fereastră sau deschidere în zidul comun, decât cu acordul proprietarilor. Distanța minimă pentru fereastra de vedere Art. 615. – (1) Este obligatorie păstrarea unei distanțe de cel puțin 2 metri între fondul, îngrădit sau neîngrădit, aparținând proprietarului vecin, și fereastra pentru vedere, balconul ori alte asemenea lucrări ce ar fi orientate către acest fond. (2) Fereastra pentru vedere, balconul ori alte asemenea lucrări neparalele cu linia de hotar spre fondul învecinat sunt interzise la o distanță mai mică de un metru. (3) Distanța se calculează de la punctul cel mai apropiat de linia de hotar, existent pe fața zidului în care s-a deschis vederea sau, după caz, pe linia 111 exterioară a balconului, până la linia de hotar. Distanța, și în cazul lucrărilor neparalele, se măsoară tot perpendicular, de la punctul cel mai apropiat al lucrării de linia de hotar și până la această linie. Fereastra de lumină Art. 616. – Dispozițiile art. 615 nu exclud dreptul proprietarului de a-și deschide, fără limită de distanță, ferestre de lumină dacă sunt astfel construite încât să împiedice vederea spre fondul învecinat. §6. Dreptul de trecere Dreptul de trecere Art. 617. – (1) Proprietarul fondului care este lipsit de acces la calea publică are dreptul să i să permită trecerea pe fondul vecinului său pentru exploatarea fondului propriu. (2) Trecerea trebuie să se facă în condiții de natură să aducă o minimă stânjenire exercitării dreptului de proprietate asupra fondului ce are acces la calea publică; în cazul în care mai multe fonduri vecine au acces la calea publică, trecerea se va face pe fondul căruia i s-ar aduce cele mai puține prejudicii . (3) Dreptul de trecere este imprescriptibil. El se stinge în momentul în care fondul dominant dobândește un alt acces la calea publică. Exercitarea dreptului de trecere în situații speciale Art. 618. – (1) Dacă lipsa accesului provine din vânzare, schimb, partaj sau dintr-un alt act juridic, trecerea nu va putea fi cerută decât celor care au dobândit partea de teren pe care se făcea anterior trecerea. (2) Când lipsa accesului este imputabilă proprietarului care pretinde trecerea, aceasta poate fi stabilită numai cu consimțământul proprietarului fondului care are acces la calea publică și cu plata dublului despăgubirii. Întinderea și modul de stabilire a dreptului de trecere Art. 619. – Întinderea și modul de exercitare a dreptului de trecere sunt determinate prin înțelegerea părților, prin hotărâre judecătorească sau printr-o folosință continuă pe timp de 10 ani. Prescripția acțiunii în despăgubire și restituirea despăgubirii încasate Art. 620. – (1) Termenul de prescripție pentru dreptul la acțiunea în despăgubire pe care o are proprietarul fondului aservit împotriva proprietarului fondului dominant începe să curgă din momentul stabilirii dreptului de trecere. (2) În cazul în care încetează dreptul de trecere, proprietarul fondului aservit este dator să restituie despăgubirea încasată, cu deducerea pagubei suferite în raport cu durata efectivă a dreptului de trecere. §7. Alte limite legale Dreptul de trecere pentru utilități Art. 621. – (1) Proprietarul este obligat să permită trecerea prin fondul său a rețelelor edilitare ce deservesc fonduri învecinate sau din aceeași zonă de natura conductelor de apă, gaz sau altele asemenea, a canalelor și a cablurilor electrice, subterane ori aeriene, după caz, precum și a oricăror alte instalații sau materiale cu același scop. 112 (2) Această obligație subzistă numai pentru situația în care trecerea prin altă parte ar fi imposibilă, periculoasă sau foarte costisitoare. (3) În toate cazurile, proprietarul are dreptul la plata unei despăgubiri juste. Dacă este vorba despre utilități noi, despăgubirea trebuie să fie și prealabilă. (4) Clădirile, curțile și grădinile acestora sunt exceptate de la acest drept de trecere, dacă ea are ca obiect conducte și canale, subterane, în cazul în care acestea sunt utilități noi. Dreptul de trecere pentru efectuarea unor lucrări Art. 622. – (1) De asemenea, proprietarul este obligat să permită folosirea fondului său pentru efectuarea unor lucrări necesare fondului învecinat, precum și accesul vecinului pe terenul său pentru tăierea crengilor și culegerea fructelor, în schimbul unei despăgubiri dacă este cazul. (2) Dispozițiile art. 621 alin. (2) sunt aplicabile. Dreptul de trecere pentru reintrarea în posesie Art. 623. – (1) Proprietarul unui fond nu poate împiedica accesul altuia pentru a redobândi posesia unui bun al său, ajuns întâmplător pe fondul respectiv, dacă a fost înștiințat în prealabil. (2) În toate cazurile, proprietarul fondului are dreptul la o justă despăgubire pentru prejudiciile ocazionate de reintrarea în posesie, precum și pentru cele pe care bunul le-a cauzat fondului. Starea de necesitate Art. 624. – (1) În cazul în care o persoană a folosit sau a distrus un bun al altuia pentru a se apăra pe sine ori pe altul de un pericol iminent, proprietarul bunului are dreptul să ceară o despăgubire echitabilă numai de la cel care a fost salvat. (2) Nu poate pretinde nicio despăgubire proprietarul care a provocat sau a favorizat apariția pericolului. Regulile speciale Art. 625. – Îngrădirile cuprinse în prezenta secțiune se completează cu dispozițiile legilor speciale privind regimul juridic al anumitor bunuri, cum ar fi terenurile și construcțiile de orice fel, pădurile, bunurile din patrimoniul național-cultural, bunurile sacre ale cultelor religioase, precum și altele asemenea. Secțiunea a 2-a Limite convenționale Limitarea dreptului de proprietate prin acte juridice Art. 626. – Proprietarul poate să consimtă la limitarea dreptului său prin acte juridice dacă nu încalcă ordinea publică și bunele moravuri. Clauza de inalienabilitate. Condiții. Domeniu de aplicare Art. 627. – (1) Prin convenție sau testament se poate interzice înstrăinarea unui bun, însă numai pentru o durată de cel mult 49 de ani și dacă există un interes serios și legitim. Termenul începe să curgă de la data dobândirii bunului. 113 (2) Dobânditorul poate fi autorizat de către instanță să dispună de bun dacă interesul care a justificat clauza de inalienabilitate a bunului a dispărut sau dacă un interes superior o impune. (3) Nulitatea clauzei de inalienabilitate stipulate într-un contract atrage nulitatea întregului contract dacă a fost determinantă la încheierea acestuia. În contractele cu titlu oneros, caracterul determinant se prezumă, până la proba contrară. (4) Clauza de inalienabilitate este subînțeleasă în convențiile din care se naște obligația de a transmite în viitor proprietatea către o persoană determinată sau determinabilă. (5) Transmiterea bunului pe cale de succesiune nu poate fi oprită prin stipularea inalienabilității. Condițiile de opozabilitate Art. 628. – (1) Clauza de inalienabilitate nu poate fi invocată împotriva dobânditorilor bunului sau a creditorilor proprietarului care s-a obligat să nu înstrăineze decât dacă este valabilă și îndeplinește condițiile de opozabilitate. (2) Pentru opozabilitate, clauza de inalienabilitate trebuie să fie supusă formalităților de publicitate prevăzute de lege, dacă este cazul. (3) În cazul bunurilor mobile, sunt aplicabile, în mod corespunzător, regulile prevăzute pentru dobândirea proprietății prin posesia de bună-credință. (4) În cazul în care clauza de inalienabilitate a fost prevăzută într-un contract cu titlu gratuit, ea este opozabilă și creditorilor anteriori ai dobânditorului. (5) Neîndeplinirea condițiilor de opozabilitate nu îl lipsește pe beneficiarul clauzei de inalienabilitate de dreptul de a pretinde daune-interese proprietarului care nu se conformează acestei obligații. Sancțiunile pentru nerespectarea clauzei de inalienabilitate Art. 629. – (1) Înstrăinătorul poate să ceară rezoluțiunea contractului în cazul încălcării clauzei de inalienabilitate de către dobânditor. (2) Atât înstrăinătorul, cât și terțul, dacă inalienabilitatea s-a stipulat în favoarea acestuia, pot să ceară anularea actului de înstrăinare subsecvent încheiat cu nerespectarea clauzei. (3) Nu pot fi supuse urmăririi bunurile pentru care s-a stipulat inalienabilitatea, cât timp clauza produce efecte, dacă prin lege nu se prevede altfel. Secțiunea a 3-a Limite judiciare Depășirea inconvenientelor normale ale vecinătății Art. 630. – (1) Dacă proprietarul cauzează, prin exercitarea dreptului său, inconveniente mai mari decât cele normale în relațiile de vecinătate, instanța de judecată poate, din considerente de echitate, să îl oblige la despăgubiri în folosul celui vătămat, precum și la restabilirea situației anterioare atunci când acest lucru este posibil. (2) În cazul în care prejudiciul cauzat ar fi minor în raport cu necesitatea sau utilitatea desfășurării activității prejudiciabile de către proprietar, instanța va putea încuviința desfășurarea acelei activități. Cel prejudiciat va avea însă 114 dreptul la despăgubiri. (3) Dacă prejudiciul este iminent sau foarte probabil, instanța poate să încuviințeze, pe cale de ordonanță președințială, măsurile necesare pentru prevenirea pagubei. CAPITOLUL IV Proprietatea comună Secțiunea 1 Dispoziții generale Noțiunea Art. 631. – Dispozițiile prezentului capitol se aplică ori de câte ori, în temeiul unui act juridic sau al altui mod de dobândire prevăzut de lege, dreptul de proprietate privată are 2 sau mai mulți titulari. Formele proprietății comune Art. 632. – (1) Formele proprietății comune sunt următoarele: a) proprietatea pe cote-părți (coproprietatea); b) proprietatea în devălmășie (devălmășia). (2) Coproprietatea poate fi obișnuită sau forțată. (3) Coproprietatea forțată nu poate înceta prin partaj judiciar. Prezumția de coproprietate Art. 633. – Dacă bunul este stăpânit în comun, coproprietatea se prezumă, până la proba contrară. Secțiunea a 2-a Coproprietatea obișnuită Întinderea cotelor-părți Art. 634. – (1) Fiecare coproprietar este titularul exclusiv al unei cote-părți din dreptul de proprietate și poate dispune în mod liber de aceasta în lipsă de stipulație contrară. (2) Cotele-părți sunt prezumate a fi egale, până la proba contrară. Dacă bunul a fost dobândit prin act juridic, proba contrară nu se va putea face decât prin înscrisuri. Repartizarea beneficiilor și a sarcinilor între coproprietari Art. 635. – Coproprietarii vor împărți beneficiile și vor suporta sarcinile coproprietății, proporțional cu cota lor parte din drept . Exercitarea în comun a dreptului de folosință Art. 636. – (1) Fiecare coproprietar are dreptul de a folosi bunul comun în măsura în care nu schimbă destinația și nu aduce atingere drepturilor celorlalți coproprietari. (2) Cel care, împotriva voinței celorlalți proprietari, exercită în mod exclusiv folosința bunului comun poate fi obligat la despăgubiri. 115 Fructele bunului comun Art. 637. – Fructele produse de bunul comun se cuvin tuturor coproprietarilor, proporțional cu cota lor parte din drept. Dreptul la restituirea cheltuielilor Art. 638. – (1) Coproprietarul care a suportat singur cheltuielile producerii sau culegerii fructelor are dreptul la restituirea acestor cheltuieli de către coproprietari, în proporție cu cotele lor părți. (2) Fructele naturale sau fructele industriale ale bunului comun însușite de un coproprietar fac parte din masa partajabilă cât timp ele nu au fost consumate ori înstrăinate sau nu au pierit și pot fi identificate distinct. În caz contrar, coproprietarul interesat are dreptul la despăgubiri, cu excepția cazului în care fructele au pierit în mod fortuit. Dreptul la acțiunea în despăgubiri este supus prescripției, potrivit dreptului comun. (3) Dreptul de a reclama fructele civile ale bunului comun însușite de un coproprietar este supus prescripției, potrivit dreptului comun. Modul de folosire a bunului comun Art. 639. – Modul de folosire a bunului comun se stabilește prin acordul coproprietarilor, iar în caz de neînțelegere, prin hotărâre judecătorească. Actele de conservare Art. 640. – Fiecare coproprietar poate să facă acte de conservare cu privire la bunul comun fără acordul celorlalți coproprietari. Actele de administrare și de dispoziție Art. 641. – (1) Actele de administrare, precum încheierea sau denunțarea unor contracte de locațiune, cesiunile de venituri imobiliare și altele asemenea cu privire la bunul comun pot fi făcute numai cu acordul coproprietarilor ce detin majoritatea cotelor-părți. (2) Actele de administrare care limitează în mod substanțial posibilitatea unui coproprietar de a folosi bunul comun în raport cu cota sa parte ori care impun acestuia o sarcină excesivă prin raportare la cota sa parte sau la cheltuielile suportate de către ceilalți coproprietari nu vor putea fi efectuate decât cu acordul acestuia. (3) Coproprietarul sau coproprietarii interesați pot cere instanței să suplinească acordul coproprietarului aflat în imposibilitate de a-și exprima voința sau care se opune în mod abuziv la efectuarea unui act de administrare indispensabil menținerii utilității sau valorii bunului. (4) Orice acte juridice de dispoziție cu privire la bunul comun, actele de folosință cu titlu gratuit, cesiunile de venituri imobiliare și locațiunile încheiate pe termen mai mare de 3 ani, precum și actele care urmăresc exclusiv înfrumusețarea bunului nu se pot încheia decât cu acordul tuturor coproprietarilor. Orice act juridic cu titlu gratuit va fi considerat act de dispoziție. Sancțiunile Art. 642. – (1) Actele juridice făcute cu nerespectarea regulilor prevăzute la art. 641 sunt inopozabile coproprietarului care nu a consimțit, expres ori tacit, la încheierea actului. (2) Coproprietarului vătămat i se recunoaște dreptul ca, înainte de partaj, să exercite acțiunile posesorii împotriva terțului care ar fi intrat în posesia bunului comun în urma încheierii actului. În acest caz, restituirea posesiei 116 bunului se va face în folosul tuturor coproprietarilor, cu daune-interese, dacă este cazul, în sarcina celor care au participat la încheierea actului. Acțiunile în justiție Art. 643. – (1) Fiecare coproprietar poate sta singur în justiție, indiferent de calitatea procesuală, în orice acțiune privitoare la coproprietate, inclusiv în cazul acțiunii în revendicare. (2) Hotărârile judecătorești pronunțate în folosul coproprietății profită tuturor coproprietarilor. Hotărârile judecătorești potrivnice unui coproprietar nu sunt opozabile celorlalți coproprietari. (3) Când acțiunea nu este introdusă de toți coproprietarii, pârâtul poate cere instanței de judecată introducerea în cauză a celorlalți coproprietari în calitate de reclamanți, în termenul și condițiile prevăzute în Codul de procedură civilă pentru chemarea în judecată a altor persoane. Contractele de administrare a coproprietății Art. 644. – (1) Se poate deroga de la dispozițiile art. 635, 636, 641 și art. 642 alin. (1) printr-un contract de administrare a coproprietății încheiat cu acordul tuturor coproprietarilor. (2) În cazul în care oricare dintre coproprietari denunță contractul de administrare, acesta își încetează existența, rămânând aplicabile regulile din prezenta secțiune. (3) În cazul în care, printre bunurile aflate în coproprietate, se află și bunuri imobile, contractele de administrare a coproprietății și declarațiile de denunțare a acestora vor fi notate în cartea funciară, la cererea oricăruia dintre coproprietari. Regulile aplicabile în cazul cotitularilor altor drepturi reale Art. 645. – Dispozițiile prezentei secțiuni se aplică în mod corespunzător și în cazul exercitării împreună, de către două sau mai multe persoane, a unui alt drept real principal. Secțiunea a 3-a Coproprietatea forțată §1. Dispoziții comune Cazurile de coproprietate forțată Art. 646. – Se află în coproprietate forțată: 1. bunurile prevăzute la art. 649, 660, 687 și 1.141; 2.bunurile comune necesare sau utile pentru folosirea a două imobile vecine, situate pe linia de hotar între acestea, cum ar fi potecile, fântânile, drumurile și izvoarele; 3. bunurile comune afectate utilizării a două sau a mai multor fonduri, cum ar fi o centrală termică sau alte instalații care deservesc două sau mai multe clădiri, un drum comun într-un cartier de locuințe sau alte asemenea bunuri; 4. orice alt bun comun prevăzut de lege. Regimul juridic general Art. 647. – (1) Fiecare coproprietar poate exercita folosința bunului comun, cu condiția să respecte destinația acestuia și să permită exercitarea folosinței de 117 către ceilalți coproprietari. (2) Când bunul comun are caracter accesoriu în raport cu un bun principal, fiecare coproprietar poate să dispună cu privire la cota sa parte din dreptul de proprietate asupra bunului comun numai odată cu exercitarea dreptului de dispoziție asupra bunului principal. (3) Cheltuielile pentru întreținerea și conservarea bunului comun se suportă în mod proporțional cu cota-parte din drept a fiecărui coproprietar. Când bunul comun are caracter accesoriu, în absența unei convenții contrare, cota-parte din drept a fiecărui coproprietar se stabilește în funcție de întinderea bunului principal. §2. Coproprietatea asupra părților comune din clădirile cu mai multe etaje sau apartamente I. Părțile comune Noțiunea Art. 648. – (1) Dacă într-o clădire sau într-un ansamblu rezidențial există spații cu destinație de locuință sau cu altă destinație având proprietari diferiți, părțile din clădire care, fiind destinate întrebuințării spațiilor respective, nu pot fi folosite decât în comun sunt obiectul unui drept de coproprietate forțată. (2) Părțile comune sunt bunuri accesorii în raport cu spațiile locative, care constituie bunurile principale în sensul art. 546. Părțile comune Art. 649. – (1) Sunt considerate părți comune, în măsura în care prin lege ori prin act juridic nu se prevede altfel: a) terenul pe care se află clădirea, compus atât din suprafața construită, cât și din cea neconstruită necesară, potrivit naturii sau destinației construcției, pentru a asigura exploatarea normală a acesteia; pentru eventuala suprafață excedentară proprietarii sunt titularii unei coproprietăți obișnuite; b) fundația, curtea interioară, structura, structura de rezistență, pereții perimetrali și despărțitori dintre proprietăți și/sau spațiile comune, acoperișul, terasele, scările și casa scărilor, holurile, pivnițele și subsolurile necompartimentate, rezervoarele de apă, centralele termice proprii și ascensoarele; c) instalațiile de apă și canalizare, electrice, de telecomunicații, de încălzire și de gaze de la branșament/racord până la punctul de distribuție către părțile aflate în proprietate exclusivă, canalele pluviale, paratrăsnetele, antenele colective, precum și alte asemenea părți; d) alte bunuri care, potrivit legii sau voinței părților, sunt în folosință comună. (2) Coșurile de fum și de aerisire, precum și spațiile pentru spălătorii și uscătorii sunt considerate părți comune exclusiv pentru coproprietarii care utilizează aceste utilități în conformitate cu proiectul clădirii. 118 Atribuirea în folosință exclusivă a părților comune Art. 650. – (1) Părțile comune pot fi atribuite coproprietarilor în folosință exclusivă numai dacă prin aceasta nu sunt lezate drepturile celorlalți coproprietari. (2) Decizia de atribuire în folosință exclusivă trebuie adoptată cu o majoritate de două treimi din numărul coproprietarilor și al cotelor-părți. În clădirile unde sunt constituite asociații de proprietari, decizia se adoptă de către adunarea generală, cu aceeași majoritate. Actele juridice privind cotele-părți Art. 651. – Cota-parte din dreptul de proprietate asupra părților comune are caracter accesoriu în raport cu dreptul de proprietate asupra spațiului din clădire care constituie bunul principal; înstrăinarea sau ipotecarea cotei-părți nu se va putea face decât odată cu dreptul asupra spațiului care constituie bunul principal. Stabilirea cotelor-părți Art. 652. – În lipsa unei stipulații contrare existente în titlurile de proprietate, cotele-părți se stabilesc prin raportarea suprafeței utile a fiecărui spațiu locativ la totalul suprafeței utile a spațiilor locative din clădire. II. Drepturile și obligațiile coproprietarilor Exercitarea dreptului de folosință Art. 653. – Fiecare coproprietar poate folosi, în condițiile acordului de asociere, atât spațiul care constituie bunul principal, cât și părțile comune, fără a aduce atingere drepturilor celorlalți proprietari și fără a schimba destinația clădirii. În lipsa acordului de asociere, dispozițiile art. 647 rămân aplicabile. Cheltuielile legate de întreținerea, repararea și exploatarea părților comune Art. 654. – (1) În lipsa unor prevederi legale sau înțelegeri contrare, fiecare coproprietar suportă cheltuielile legate de întreținerea, repararea și exploatarea părților comune, în proporție cu cota sa parte. (2) Cu toate acestea, cheltuielile legate de părțile comune folosite exclusiv de către unii dintre coproprietari cad în sarcina acestora din urmă. Obligația de conservare a clădirii Art. 655. – Proprietarul este obligat să asigure întreținerea spațiului care constituie bunul principal, astfel încât clădirea să se păstreze în stare bună. Obligația de a permite accesul în spațiile care constituie bunurile principale Art. 656. – (1) Coproprietarii sunt obligați să permită accesul în spațiile care constituie bunuri principale pentru efectuarea lucrărilor necesare conservării clădirii și întreținerii părților comune. (2) În această situație, pentru prejudiciile cauzate, ei vor fi despăgubiți de către asociația de proprietari sau, după caz, de către proprietarul în interesul căruia au fost efectuate lucrările. Regulile aplicabile în cazul distrugerii clădirii Art. 657. – (1) În cazul în care clădirea a fost distrusă în întregime ori într-o proporție mai mare de jumătate din valoarea ei, orice coproprietar poate, în lipsa unei înțelegeri contrare, să solicite vânzarea la licitație publică a terenului și a materialelor de construcție care au rezultat. (2) În caz de distrugere a unei părți mai mici decât cea prevăzută la 119 alin. (1), coproprietarii vor contribui la refacerea părților comune, proporțional cu cotele-părți. Dacă unul sau mai mulți coproprietari refuză sau nu pot să participe la refacere, ei sunt obligați să cedeze celorlalți coproprietari cotele lor părți din dreptul de proprietate. Prețul se stabilește de părți ori, în caz de neînțelegere, de către instanța judecătorească. Încetarea destinației folosinței comune Art. 658. – (1) Încetarea destinației de folosință comună pentru părțile comune din clădirile cu mai multe etaje sau apartamente se poate hotărî motivat cu o majoritate de două treimi din numărul coproprietarilor. (2) În acest caz, devin aplicabile dispozițiile privitoare la coproprietatea obișnuită și temporară. Cu toate acestea, înstrăinarea sau ipotecarea se poate realiza dacă există o majoritate de două treimi din numărul coproprietarilor. (3) În cazurile prevăzute la alin. (1) și (2), coproprietarii care nu au votat ori, după caz, s-au opus la înstrăinare sau ipotecare au dreptul la o despăgubire justă stabilită pe cale convențională ori, în caz de neînțelegere, pe cale judecătorească. (4) Constatarea încetării destinației de folosință comună pentru aceste părți se face prin hotărâre a adunării generale a asociației de proprietari adoptată cu o majoritate de două treimi din numărul coproprietarilor. III. Asociația de proprietari Constituirea asociațiilor de proprietari Art. 659. – În cazul clădirilor cu mai multe etaje sau apartamente sau în cazul ansamblurilor rezidențiale formate din locuințe individuale, amplasate izolat, înșiruit sau cuplat, în care există proprietăți comune și proprietăți individuale, se constituie asociația de proprietari, care se organizează și funcționează în condițiile legii. §3. Coproprietatea asupra despărțiturilor comune Prezumția de coproprietate asupra despărțiturilor comune Art. 660. – (1) Zidul, șanțul, precum și orice altă despărțitură între două fonduri sunt prezumate a fi în proprietatea comună a vecinilor, dacă nu rezultă contrariul din titlul de proprietate, dintr-un semn de necomunitate ori dacă proprietatea comună nu a devenit proprietate exclusivă prin uzucapiune, în condițiile legii. (2) Dispozițiile art. 651 sunt aplicabile în mod corespunzător. Semnele de necomunitate Art. 661. – (1) Există semn de necomunitate a zidului atunci când culmea acestuia este dreaptă și perpendiculară spre un fond și înclinată spre celălalt fond. Zidul este prezumat a fi în proprietatea exclusivă a proprietarului fondului către care este înclinată coama zidului. (2) Există semn de necomunitate a șanțului atunci când pământul este aruncat ori înălțat exclusiv pe o parte a șanțului. Șanțul este prezumat a fi în proprietatea exclusivă a proprietarului fondului pe care este aruncat pământul. (3) Vor fi considerate semne de necomunitate orice alte semne care fac 120 să se prezume că zidul a fost construit exclusiv de unul dintre proprietari. Obligația de construire a despărțiturilor comune Art. 662. – (1) Oricare dintre vecini poate obliga pe proprietarii fondurilor învecinate să contribuie la construirea unei despărțituri comune. (2) În lipsa unor dispoziții legale, a regulamentului de urbanism sau a obiceiului locului, înălțimea zidului comun va fi stabilită de părți, dar fără a depăși 2 metri, socotindu-se și coama zidului. Cheltuielile de întreținere și reparare a despărțiturilor comune Art. 663. – (1) Coproprietarii sunt ținuți să suporte cheltuielile ocazionate de întreținerea și repararea despărțiturii comune, proporțional cu dreptul fiecăruia. (2) Cu toate acestea, fiecare coproprietar poate să nu participe la cheltuielile de întreținere și reparare, renunțând la dreptul său de proprietate asupra despărțiturii comune, dispozițiile în materie de carte funciară fiind aplicabile. Coproprietarul nu va putea fi apărat de a participa la cheltuieli, în cazul în care are o construcție sprijinită de zidul comun ori în cazul în care trage un alt folos din exploatarea despărțiturii comune. Construcțiile și instalațiile aflate în legătură cu zidul comun Art. 664. – (1) Oricare dintre coproprietari are dreptul să sprijine construcții ori să instaleze grinzi în zidul comun cu obligația de a lăsa 6 centimetri spre celălalt coproprietar și fără a afecta dreptul acestuia de a sprijini construcțiile sale ori de a instala propriile grinzi în zidul comun. (2) Un coproprietar va avea dreptul de a scurta grinzile puse de vecinul său până în jumătatea zidului, în cazul în care ar dori să instaleze el însuși grinzi ori să construiască un coș de fum în același loc. Înălțarea zidului comun Art. 665. – (1) Oricare dintre coproprietari poate să înalțe zidul, cu îndatorirea de a suporta singur cheltuielile de înălțare peste limita zidului comun, precum și cheltuielile de reparare a părții comune a zidului ca urmare a înălțării acestuia. (2) În cazul în care zidul nu poate rezista înălțării, proprietarul care dorește să facă această înălțare este dator să reconstruiască zidul în întregime luând din fondul său suprafața pentru a asigura grosimea necesară zidului nou ridicat. (3) Vecinul care nu a contribuit la înălțare poate dobândi coproprietatea, plătind jumătate din valoarea actualizată a materialelor și manoperei folosite, precum și, dacă este cazul, jumătate din valoarea terenului întrebuințat pentru îngroșarea zidului. Dobândirea coproprietății asupra despărțiturilor Art. 666. – Vecinul care nu a contribuit la realizarea despărțiturii comune poate dobândi un drept de coproprietate asupra despărțiturii, plătind jumătate din valoarea actualizată a materialelor și manoperei folosite și, după caz, jumătate din valoarea terenului pe care despărțitura a fost construită. Dispozițiile în materie de carte funciară rămân aplicabile. 121 Secțiunea a 4-a Proprietatea comună în devălmășie Proprietatea comună în devălmășie Art. 667. – Există proprietate în devălmășie atunci când, prin efectul legii sau în temeiul unui act juridic, dreptul de proprietate aparține concomitent mai multor persoane fără ca vreuna dintre acestea să fie titularul unei cote-părți determinate din dreptul de proprietate asupra bunului sau bunurilor comune. Regulile aplicabile proprietății devălmașe Art. 668. – (1) Dacă se naște prin efectul legii, proprietatea în devălmășie este supusă dispozițiilor acelei legi care se completează, în mod corespunzător, cu cele privind regimul comunității legale. (2) În cazul în care izvorul proprietății în devălmășie este un act juridic, dispozițiile privitoare la regimul comunității legale se aplică în mod corespunzător. Secțiunea a 5-a Partajul Imprescriptibilitatea acțiunii de partaj Art. 669. – Încetarea coproprietății prin partaj poate fi cerută oricând, afară de cazul în care partajul a fost suspendat prin lege, act juridic ori hotărâre judecătorească. Felurile partajului Art. 670. – Partajul poate fi făcut prin bună învoială sau prin hotărâre judecătorească, în condițiile legii. Împărțeala părților comune ale clădirilor Art. 671. – (1) Partajul este inadmisibil în cazurile prevăzute de secțiunile a 3-a și a 4-a din prezentul capitol, precum și în alte cazuri prevăzute de lege. (2) Cu toate acestea, partajul poate fi cerut în cazul părților comune din clădirile cu mai multe etaje sau apartamente atunci când aceste părți încetează de a mai fi destinate folosinței comune. (3) În cazul proprietății periodice și a celorlalte cazuri de coproprietate forțată, partajul este posibil numai prin bună învoială. Convențiile privitoare la suspendarea partajului Art. 672. – Convențiile privind suspendarea partajului nu pot fi încheiate pentru o perioadă mai mare de 5 ani. În cazul imobilelor, convențiile trebuie încheiate în formă autentică și supuse formalităților de publicitate prevăzute de lege. Suspendarea pronunțării partajului prin hotărâre judecătorească Art. 673. – Instanța sesizată cu cererea de partaj poate suspenda pronunțarea partajului, pentru cel mult un an, pentru a nu se aduce prejudicii grave intereselor celorlalți coproprietari. Dacă pericolul acestor prejudicii este înlăturat înainte de împlinirea termenului, instanța, la cererea părții interesate, va reveni asupra măsurii. 122 Condițiile speciale privind capacitatea de exercițiu Art. 674. – Dacă un coproprietar este lipsit de capacitate de exercițiu ori are capacitate de exercițiu restrânsă, partajul va putea fi făcut prin bună învoială numai cu autorizarea instanței de tutelă, precum și, dacă este cazul, a ocrotitorului legal. Inadmisibilitatea partajului în cazul uzucapiunii Art. 675. – Partajul poate fi cerut chiar atunci când unul dintre coproprietari a folosit exclusiv bunul, afară de cazul când acesta l-a uzucapat, în condițiile legii. Regulile privitoare la modul de împărțire Art. 676. – (1) Partajul bunurilor comune se va face în natură, proporțional cu cota-parte a fiecărui coproprietar. (2) Dacă bunul este indivizibil ori nu este comod partajabil în natură, partajul se va face într-unul din următoarele moduri: a) atribuirea întregului bun, în schimbul unei sulte, în favoarea unuia ori a mai multor coproprietari, la cererea acestora; b) vânzarea bunului în modul stabilit de coproprietari ori, în caz de neînțelegere, la licitație publică, în condițiile legii, și distribuirea prețului către coproprietari proporțional cu cota-parte a fiecăruia dintre ei. Datoriile născute în legătură cu bunul comun Art. 677. – (1) Oricare dintre coproprietari poate cere stingerea datoriilor născute în legătură cu coproprietatea și care sunt scadente ori devin scadente în cursul anului în care are loc partajul. (2) Suma necesară pentru stingerea acestor obligații va fi preluată, în lipsa unei stipulații contrare, din prețul vânzării bunului comun cu ocazia partajului și va fi suportată de către coproprietari proporțional cu cota-parte a fiecăruia. Executarea silită privitoare la bunul comun Art. 678. – (1) Creditorii unui coproprietar pot urmări silit cota lui parte din dreptul asupra bunului comun sau pot cere instanței împărțeala bunului, caz în care urmărirea se va face asupra părții de bun sau, după caz, asupra sumei de bani cuvenite debitorului. (2) În cazul vânzării silite a unei cote-părți din dreptul de proprietate asupra unui bun, executorul judecătoresc va notifica pe ceilalți coproprietari cu cel puțin două săptămâni înainte de data stabilită pentru vânzare, înștiințându-i despre ziua, ora și locul licitației. La preț egal, coproprietarii vor fi preferați la adjudecarea cotei-părți. (3) Creditorii care au un drept de garanție asupra bunului comun ori cei a căror creanță s-a născut în legătură cu conservarea sau administrarea acestuia au dreptul să urmărească silit bunul, în mâinile oricui s-ar găsi, atât înainte, cât și după partaj. (4) Convențiile de suspendare a împărțelii pot fi opuse creditorilor numai dacă, înainte de nașterea creanțelor, au dobândit dată certă în cazul bunurilor mobile sau au fost autentificate în cazul bunurilor imobile și s-au îndeplinit formalitățile de publicitate prevăzute de lege, dacă este cazul. 123 Drepturile creditorilor personali ai coproprietarului Art. 679. – (1) Creditorii personali ai unui coproprietar vor putea, de asemenea, să intervină, pe cheltuiala lor, în partajul cerut de coproprietari ori de un alt creditor. Ei nu pot însă să atace un partaj efectuat, afară numai dacă acesta s-a făcut în lipsa lor și fără să se țină seama de opoziția ce au făcut-o, precum și în cazurile când partajul a fost simulat ori s-a făcut astfel încât creditorii nu au putut să intervină în proces. (2) Dispozițiile alin. (1) sunt aplicabile și în cazul creditorilor care au un drept de garanție asupra bunului comun ori cei a căror creanță s-a născut în legătură cu conservarea sau administrarea acestuia. Efectele juridice ale partajului Art. 680. – (1) Fiecare coproprietar devine proprietarul exclusiv al bunurilor sau, după caz, al sumelor de bani ce i-au fost atribuite numai cu începere de la data stabilită în actul de partaj, dar nu mai devreme de data încheierii actului, în cazul împărțelii voluntare, sau, după caz, de la data rămânerii definitive a hotărârii judecătorești. (2) În cazul imobilelor, efectele juridice ale partajului se produc numai dacă actul de partaj încheiat în formă autentică sau hotărârea judecătorească rămasă definitivă, după caz, au fost înscrise în cartea funciară. Opozabilitatea unor acte juridice Art. 681. – Actele încheiate, în condițiile legii, de un coproprietar cu privire la bunul comun, rămân valabile și sunt opozabile celui căruia i-a fost atribuit bunul în urma partajului. Strămutarea garanțiilor Art. 682. – Garanțiile constituite de un coproprietar asupra cotei sale părți se strămută de drept asupra bunului atribuit acestuia sau, după caz, a sumelor de bani care i-au fost atribuite prin partaj. Garanția pentru evicțiune și vicii ascunse Art.683 - (1) Coproprietarii își datorează, în limita cotelor-părți, garanție pentru evicțiune și vicii ascunse, dispozițiile legale privitoare la obligația de garanție a vânzătorului aplicându-se în mod corespunzător. (2) Fiecare este obligat să despăgubească pe coproprietarul prejudiciat prin efectul evicțiunii sau al viciului ascuns. Dacă unul dintre coproprietari este insolvabil, partea datorată de acesta se va suporta, proporțional, de către ceilalți coproprietari, inclusiv de coproprietarul prejudiciat. (3) Coproprietarii nu datorează garanție dacă prejudiciul este urmarea faptei săvârșite de un alt coproprietar sau dacă au fost scutiți prin actul de partaj. Desființarea partajului Art. 684. – (1) Partajul prin bună învoială poate fi desființat pentru aceleași cauze ca și contractele. (2) Partajul făcut fără participarea tuturor coproprietarilor este lovit de nulitate absolută. (3) Partajul este însă valabil chiar dacă nu cuprinde toate bunurile comune; pentru bunurile omise se poate face oricând un partaj suplimentar. 124 Înstrăinarea bunurilor atribuite Art. 685. – Nu poate invoca nulitatea relativă a partajului prin bună-învoială coproprietarul care, cunoscând cauza de nulitate, înstrăinează în tot sau în parte bunurile atribuite. Regulile aplicabile bunurilor aflate în coproprietate și în devălmășie Art. 686. – Prevederile prezentei secțiuni sunt aplicabile bunurilor aflate în coproprietate, indiferent de izvorul său, precum și celor aflate în devălmășie. CAPITOLUL V Proprietatea periodică Proprietatea periodică Art. 687. – Dispozițiile prezentului capitol se aplică, în absența unei reglementări speciale, ori de câte ori mai multe persoane exercită succesiv și repetitiv atributul folosinței specific dreptului de proprietate asupra unui bun mobil sau imobil, în intervale de timp determinate, egale sau inegale. Temeiul proprietății periodice Art. 688. – Proprietatea periodică se naște în temeiul unui act juridic, dispozițiile în materie de carte funciară aplicându-se în mod corespunzător. Valabilitatea actelor încheiate de coproprietar Art. 689. – (1) În privința intervalului de timp ce îi revine, orice coproprietar poate încheia, în condițiile legii, acte precum închirierea, vânzarea, ipotecarea și altele asemenea. (2) Actele de administrare sau de dispoziție privind cota-parte din dreptul de proprietate aferentă unui alt interval de timp sunt inopozabile titularului cotei-părți respective. Dispozițiile art. 642 alin. (2) și art. 643 se aplică în mod corespunzător. (3) În raporturile cu terții cocontractanți de bună-credință, actele de administrare sau de dispoziție menționate la alin. (2) sunt lovite de nulitate relativă. Drepturile și obligațiile coproprietarilor Art. 690. – (1) Fiecare coproprietar este obligat să facă toate actele de conservare, în așa fel încât să nu împiedice ori să îngreuneze exercitarea drepturilor celorlalți coproprietari. Pentru reparațiile mari, coproprietarul care avansează cheltuielile necesare are dreptul la despăgubiri în raport cu valoarea drepturilor celorlalți coproprietari. (2) Actele prin care se consumă în tot sau în parte substanța bunului pot fi făcute numai cu acordul celorlalți coproprietari. (3) La încetarea intervalului, coproprietarul este dator să predea bunul coproprietarului îndreptățit să îl folosească în următorul interval. (4) Coproprietarii pot încheia un contract de administrare, dispozițiile art. 644 alin. (2) aplicându-se în mod corespunzător. 125 Obligația de despăgubire și excluderea Art. 691. – (1) Nerespectarea obligațiilor prevăzute în prezentul capitol atrage plata de despăgubiri. (2) În cazul în care unul dintre coproprietari tulbură în mod grav exercitarea proprietății periodice, acesta va putea fi exclus, prin hotărâre judecătorească, la cererea coproprietarului vătămat. (3) Excluderea va putea fi dispusă numai dacă unul dintre ceilalți coproprietari sau un terț cumpără cota-parte a celui exclus. (4) În acest scop, se va pronunța, mai întâi, o încheiere de admitere în principiu a cererii de excludere prin care se va stabili că sunt îndeplinite condițiile excluderii, încheiere care va putea fi atacată cu recurs pe cale separată. (5) După rămânerea definitivă a încheierii de admitere în principiu, în absența înțelegerii părților, se va stabili prețul vânzării silite pe bază de expertiză. După consemnarea prețului la banca stabilită de instanță, se va pronunța hotărârea care va ține loc de contract de vânzare-cumpărare. (6) După rămânerea definitivă a acestei hotărâri, dobânditorul își va putea înscrie dreptul în cartea funciară, iar transmițătorul va putea să ridice suma consemnată la banca stabilită de instanță. Încetarea proprietății periodice Art. 692. - Proprietatea periodică încetează prin radiere din cartea funciară în temeiul dobândirii de către o singură persoană a tuturor cotelor-părți din dreptul de proprietate periodică, precum și în alte cazuri prevăzute de lege. TITLUL III Dezmembrămintele dreptului de proprietate privată CAPITOLUL I Superficia Noțiunea Art. 693. – (1) Superficia este dreptul de a avea sau de a edifica o construcție pe terenul altuia, deasupra ori în subsolul acelui teren, asupra căruia superficiarul dobândește un drept de folosință. (2) Dreptul de superficie se dobândește în temeiul unui act juridic, precum și prin uzucapiune sau prin alt mod prevăzut de lege. Dispozițiile în materie de carte funciară rămân aplicabile. (3) Superficia se poate înscrie și în temeiul unui act juridic prin care proprietarul întregului fond a transmis exclusiv construcția ori a transmis terenul și construcția, în mod separat, către două persoane, chiar dacă nu s-a stipulat expres constituirea superficiei. (4) În situația în care s-a construit pe terenul altuia, superficia se poate înscrie pe baza renunțării proprietarului terenului la dreptul de a invoca accesiunea, în favoarea constructorului. De asemenea, ea se poate înscrie în favoarea unui terț pe baza cesiunii dreptului de a invoca accesiunea. 126 Durata dreptului de superficie Art. 694. – Dreptul de superficie se poate constitui pe o durată de cel mult 99 de ani. La împlinirea termenului, dreptul de superficie poate fi reînnoit. Întinderea și exercitarea dreptului de superficie Art. 695. – (1) Dreptul de superficie se exercită în limitele și în condițiile actului constitutiv. În lipsa unei stipulații contrare, exercitarea dreptului de superficie este delimitată de suprafața de teren pe care urmează să se construiască și de cea necesară exploatării construcției sau, după caz, de suprafața de teren aferentă și de cea necesară exploatării construcției edificate. (2) În cazul prevăzut la art. 693 alin. (3), în absența unei stipulații contrare, titularul dreptului de superficie nu poate modifica structura construcției. El o poate însă demola, dar cu obligația de a o reconstrui în forma inițială. (3) În cazul în care superficiarul modifică structura construcției, proprietarul terenului poate să ceară, în termen de 3 ani, încetarea dreptului de superficie sau repunerea în situația anterioară. În al doilea caz, curgerea termenului de prescripție de 3 ani este suspendată până la expirarea duratei superficiei. (4) Titularul poate dispune în mod liber de dreptul său. Cât timp construcția există, dreptul de folosință asupra terenului se poate înstrăina ori ipoteca numai odată cu dreptul de proprietate asupra construcției. Acțiunea confesorie de superficie Art. 696. – (1) Acțiunea confesorie de superficie poate fi intentată împotriva oricărei persoane care împiedică exercitarea dreptului, chiar și a proprietarului terenului. (2) Dreptul la acțiune este imprescriptibil. Evaluarea prestației superficiarului Art. 697. – (1) În cazul în care superficia s-a constituit cu titlu oneros, dacă părțile nu au prevăzut alte modalități de plată a prestației de către superficiar, titularul dreptului de superficie datorează, sub formă de rate lunare, o sumă egală cu chiria stabilită pe piața liberă, ținând seama de natura terenului, de destinația construcției în cazul în care aceasta există, de zona în care se află terenul, precum și de orice alte criterii de determinare a contravalorii folosinței. (2) În caz de neînțelegere între părți, suma datorată proprietarului terenului va fi stabilită pe cale judecătorească. Cazurile de încetare a superficiei Art. 698. – Dreptul de superficie se stinge prin radierea din cartea funciară, pentru una din următoarele cauze: a) la expirarea termenului; b) prin consolidare, dacă terenul și construcția devin proprietatea aceleiași persoane; c) prin pieirea construcției, dacă există stipulație expresă în acest sens; d) în alte cazuri prevăzute de lege. 127 Efectele încetării superficiei prin expirarea termenului Art. 699. – (1) În cazul prevăzut la art. 698 lit. a), în absența unei stipulații contrare, proprietarul terenului dobândește dreptul de proprietate asupra construcției edificate de superficiar prin accesiune, cu obligația de a plăti valoarea de circulație a acesteia de la data expirării termenului. (2) Când construcția nu exista în momentul constituirii dreptului de superficie, iar valoarea acesteia este egală sau mai mare decât aceea a terenului, proprietarul terenului poate cere obligarea constructorului să cumpere terenul la valoarea de circulație pe care acesta ar fi avut-o dacă nu ar fi existat construcția. Constructorul poate refuza să cumpere terenul dacă ridică, pe cheltuiala sa, construcția clădită pe teren și repune terenul în situația anterioară. (3) În absența unei înțelegeri contrare încheiate cu proprietarul terenului, dezmembrămintele consimțite de superficiar se sting în momentul încetării dreptului de superficie. Ipotecile care grevează dreptul de superficie se strămută de drept asupra sumei primite de la proprietarul terenului în cazul prevăzut la alin. (1), se extind de drept asupra terenului în cazul prevăzut la alin. (2) teza I sau se strămută de drept asupra materialelor, în cazul prevăzut la alin. (2) teza a II-a. (4) Ipotecile constituite cu privire la teren pe durata existenței superficiei nu se extind cu privire la întregul imobil în momentul încetării dreptului de superficie în cazul prevăzut la alin. (1). Ele se strămută de drept asupra sumei de bani primite de proprietarul terenului în cazul prevăzut la alin. (2) teza I sau se extind de drept cu privire la întregul teren în cazul prevăzut la alin. (2) teza a II-a. Efectele încetării superficiei prin consolidare Art. 700. – (1) În cazul în care dreptul de superficie s-a stins prin consolidare, în absența unei stipulații contrare, dezmembrămintele consimțite de superficiar se mențin pe durata pentru care au fost constituite, dar nu mai târziu de împlinirea termenului inițial al superficiei. (2) Ipotecile născute pe durata existenței superficiei se mențin fiecare în funcție de obiectul asupra cărora s-au constituit. Efectele încetării superficiei prin pieirea construcției Art. 701. – (1) În cazul stingerii dreptului de superficie prin pieirea construcției, drepturile reale care grevează dreptul de superficie se sting, dacă legea nu prevede altfel. (2) Ipotecile născute cu privire la nuda proprietate asupra terenului pe durata existenței dreptului de superficie se mențin asupra dreptului de proprietate reîntregit. Alte dispoziții aplicabile Art. 702. – Dispozițiile prezentului capitol sunt aplicabile și în cazul plantațiilor, precum și al altor lucrări autonome cu caracter durabil. 128 CAPITOLUL II Uzufructul Secțiunea 1 Dispoziții generale Noțiunea Art. 703. – Uzufructul este dreptul de a folosi bunul altei persoane și de a culege fructele acestuia, întocmai ca proprietarul, însă cu îndatorirea de a-i conserva substanța. Constituirea uzufructului Art. 704. – (1) Uzufructul se poate constitui prin act juridic, uzucapiune sau alte moduri prevăzute de lege, dispozițiile în materie de carte funciară fiind aplicabile. (2) Uzufructul se poate constitui numai în favoarea unei persoane existente. Acțiunea confesorie de uzufruct Art. 705. – Dispozițiile art. 696 alin. (l) se aplică uzufructului în mod corespunzător. Obiectul uzufructului Art. 706. – Pot fi date în uzufruct orice bunuri mobile sau imobile, corporale ori necorporale, inclusiv o masă patrimonială, o universalitate de fapt ori o cotă-parte din acestea. Accesoriile bunurilor ce formează obiectul uzufructului Art. 707. – Uzufructul poartă asupra tuturor accesoriilor bunului dat în uzufruct, precum și asupra a tot ce se unește sau se încorporează în acesta. Durata uzufructului Art. 708. – (1) Uzufructul în favoarea unei persoane fizice este cel mult viager. (2) Uzufructul constituit în favoarea unei persoane juridice poate avea durata de cel mult 30 de ani. Atunci când este constituit cu depășirea acestui termen, uzufructul se reduce de drept la 30 de ani. (3) Dacă nu s-a prevăzut durata uzufructului, se prezumă că este viager sau, după caz, că este constituit pe o durată de 30 de ani. (4) Uzufructul constituit până la data la care o altă persoană va ajunge la o anumită vârstă durează până la acea dată, chiar dacă acea persoană ar muri înainte de împlinirea vârstei stabilite. Secțiunea a 2-a Drepturile și obligațiile uzufructuarului și ale nudului proprietar §1. Drepturile uzufructuarului și ale nudului proprietar Drepturile uzufructuarului Art. 709. – În lipsă de stipulație contrară, uzufructuarul are folosința exclusivă a bunului, inclusiv dreptul de a culege fructele acestuia. 129 Fructele naturale și industriale Art. 710. – Fructele naturale și industriale percepute după constituirea uzufructului aparțin uzufructuarului, iar cele percepute după stingerea uzufructului revin nudului proprietar, fără a putea pretinde unul altuia despăgubiri pentru cheltuielile ocazionate de producerea lor. Fructele civile Art. 711. – Fructele civile se cuvin uzufructuarului proporțional cu durata uzufructului, dreptul de a le pretinde dobândindu-se zi cu zi. Cvasiuzufructul Art. 712. – Dacă uzufructul cuprinde, printre altele, și bunuri consumptibile, cum ar fi bani, grâne, băuturi, uzufructuarul are dreptul de a dispune de ele, însă cu obligația de a restitui bunuri de aceeași cantitate, calitate și valoare sau, la alegerea proprietarului, contravaloarea lor la data stingerii uzufructului. Uzufructul asupra bunurilor neconsumptibile Art. 713. - (1) Dacă uzufructul poartă asupra unor bunuri care, fără a fi consumptibile, se uzează ca urmare a utilizării lor, uzufructuarul are dreptul de a le folosi ca un bun proprietar și potrivit destinației lor. (2) În acest caz, el nu va fi obligat să le restituie decât în starea în care se vor afla la data stingerii uzufructului. (3) Uzufructuarul poate să dispună, ca un bun proprietar, de bunurile care, fără a fi consumptibile, se deteriorează rapid prin utilizare. În acest caz, la sfârșitul uzufructului, uzufructuarul va restitui valoarea pe care ar fi avut-o bunul la această din urmă dată. Cesiunea uzufructului Art. 714. – (1) În absența unei prevederi contrare, uzufructuarul poate ceda dreptul său unei alte persoane fără acordul nudului proprietar, dispozițiile în materie de carte funciară fiind aplicabile. (2) Uzufructuarul rămâne dator exclusiv față de nudul proprietar numai pentru obligațiile născute înainte de cesiune. Până la notificarea cesiunii, uzufructuarul și cesionarul răspund solidar pentru îndeplinirea tuturor obligațiilor față de nudul proprietar. (3) După notificarea cesiunii, cesionarul este dator față de nudul proprietar pentru toate obligațiile născute după notificarea cesiunii. În acest caz, uzufructuarului i se aplică, în mod corespunzător, dispozițiile legale din materia fideiusiunii. (4) După cesiune, dreptul de uzufruct continuă, după caz, până la împlinirea termenului inițial sau până la decesul uzufructuarului inițial. Contractele de locațiune Art. 715. – (1) Uzufructuarul are dreptul de a închiria sau, după caz, de a arenda bunul primit în uzufruct. (2) Locațiunile de imobile încheiate de uzufructuar, înscrise în cartea funciară, sunt opozabile proprietarului sau moștenitorilor acestuia, după stingerea uzufructului prin decesul sau, după caz, încetarea existenței juridice a uzufructuarului, până la împlinirea termenului lor, dar nu mai mult de 3 ani de la încetarea uzufructului. (3) Reînnoirile de închirieri de imobile sau de arendări făcute de uzufructuar și înscrise în cartea funciară înainte de expirarea contractelor 130 inițiale sunt opozabile proprietarului și moștenitorilor săi pe o perioadă de cel mult 6 luni ori, după caz, de un an, dacă la data stingerii uzufructului nu au fost puse în executare. În niciun caz, locațiunile nu pot dura mai mult de 3 ani de la data stingerii uzufructului. (4) În cazul în care uzufructul s-a stins prin expirarea termenului, locațiunile încetează, în toate cazurile, odată cu stingerea uzufructului. Lucrările și îmbunătățirile Art. 716. – (1) La încetarea uzufructului, uzufructuarul nu poate pretinde vreo despăgubire pentru lucrările adăugate unui bun imobil, cu excepția celor necesare, sau pentru îmbunătățirile aduse unui bun mobil, chiar atunci când prin acestea s-a sporit valoarea bunului. (2) Dacă lucrările sau îmbunătățirile au fost făcute fără încuviințarea proprietarului, acesta poate cere obligarea uzufructuarului la ridicarea lor și la readucerea bunului în starea în care i-a fost încredințat. (3) Uzufructuarul va putea cere o indemnizație echitabilă pentru lucrările necesare adăugate. De asemenea, el va putea cere o indemnizație echitabilă și pentru celelalte lucrări adăugate sau pentru îmbunătățirile făcute cu încuviințarea proprietarului, dacă, prin acestea, s-a sporit valoarea bunului. (4) În cazul lucrărilor autonome făcute de uzufructuar asupra unui bun imobil, vor fi aplicabile, în mod corespunzător, în lipsă de stipulație sau dispoziție legală contrară, dispozițiile din materia accesiunii imobiliare artificiale. Exploatarea pădurilor tinere Art. 717. – (1) Dacă uzufructul cuprinde păduri tinere destinate de proprietarul lor unor tăieri periodice, uzufructuarul este dator să păstreze ordinea și câtimea tăierii, potrivit regulilor stabilite de proprietar în conformitate cu dispozițiile legale, fără ca uzufructuarul să poată pretinde vreo despăgubire pentru părțile lăsate netăiate în timpul uzufructului. (2) Arborii care se scot din pepiniere fără degradarea acestora nu fac parte din uzufruct, decât cu obligația uzufructuarului de a se conforma dispozițiilor legale în ce privește înlocuirea lor. Exploatarea pădurilor înalte Art. 718. – (1) Uzufructuarul poate, conformându-se dispozițiilor legale și folosinței obișnuite a proprietarului, să exploateze părțile de păduri înalte care au fost destinate tăierii regulate, fie că aceste tăieri se fac periodic pe o întindere de pământ determinată, fie că se fac numai pentru un număr de arbori aleși pe toată suprafața fondului. (2) În celelalte cazuri, uzufructuarul nu poate tăia arborii înalți; va putea însă întrebuința, pentru a face reparațiile la care este obligat, arbori căzuți accidental; în acest scop poate chiar să taie arborii trebuincioși, cu îndatorirea însă de a constata, în prezența nudului proprietar, această trebuință. Alte drepturi ale uzufructuarului asupra pădurilor ce fac obiectul uzufructului Art. 719. – Uzufructuarul poate lua din păduri araci pentru vii; poate, de asemenea, lua produsele anuale sau periodice ale arborilor, cu respectarea folosinței obișnuite a proprietarului în limitele dispozițiilor legale. 131 Dreptul asupra pomilor fructiferi Art. 720. – Pomii fructiferi ce se usucă și cei căzuți accidental se cuvin uzufructuarului cu îndatorirea de a-i înlocui cu alții. Dreptul asupra carierelor de piatră și de nisip aflate în exploatare Art. 721– În condițiile legii, uzufructuarul se folosește întocmai ca nudul proprietar de carierele de piatră și de nisip ce sunt în exploatare la constituirea dreptului de uzufruct. Situația carierelor de piatră și de nisip nedeschise și a comorilor Art. 722. – Uzufructuarul nu are niciun drept asupra carierelor nedeschise încă și nici asupra comorii ce s-ar putea descoperi în timpul uzufructului. §2. Obligațiile uzufructuarului și nudului proprietar Inventarierea bunurilor Art. 723. – (1) Uzufructuarul preia bunurile în starea în care se află la data constituirii uzufructului; acesta nu va putea intra însă în posesia lor decât după inventarierea bunurilor mobile și constatarea stării în care se află imobilele, cu excepția cazului în care uzufructul unui bun mobil este dobândit prin uzucapiune. (2) Inventarul se întocmește numai în prezența nudului proprietar ori după notificarea acestuia. Respectarea destinației bunurilor Art. 724. – În exercitarea dreptului său, uzufructuarul este ținut să respecte destinația dată bunurilor de nudul proprietar, cu excepția cazului în care se asigură o creștere a valorii bunului sau cel puțin nu se prejudiciază în niciun fel interesele proprietarului. Răspunderea uzufructuarului pentru prejudicii Art. 725. – Uzufructuarul este obligat să-1 despăgubească pe nudul proprietar pentru orice prejudiciu cauzat prin folosirea necorespunzătoare a bunurilor date în uzufruct. Constituirea garanției pentru îndeplinirea obligațiilor uzufructuarului Art. 726. – (1) În lipsa unei stipulații contrare, uzufructuarul este obligat să depună o garanție pentru îndeplinirea obligațiilor sale. (2) Sunt scutiți să depună garanție vânzătorul și donatorul care și-au rezervat dreptul de uzufruct. (3) În cazul în care uzufructuarul este scutit de garanție, instanța poate dispune depunerea unei garanții sau luarea unei măsuri conservatorii atunci când uzufructuarul, prin fapta sa ori prin starea de insolvabilitate în care se afla, pune în pericol drepturile nudului proprietar. Numirea administratorului Art. 727. – (1) Dacă uzufructuarul nu poate oferi o garanție, instanța, la cererea nudului proprietar, va numi un administrator al imobilelor și va dispune ca fructele civile încasate și sumele ce reprezintă contravaloarea fructelor naturale și industriale percepute să fie depuse la o bancă aleasă de 132 părți. În acest caz, uzufructuarul va încasa numai dobânzile aferente. (2) Nudul proprietar poate cere vânzarea bunurilor ce se uzează prin folosință și depunerea sumelor la o bancă aleasă de părți. Dobânzile produse în cursul uzufructului revin uzufructuarului. (3) Cu toate acestea, uzufructuarul va putea cere să îi fie lăsate o parte din bunurile mobile necesare folosinței sale sau familiei sale, cu obligația de a le restitui la stingerea uzufructului. Întârzierea în depunerea garanției Art. 728. – Întârzierea în depunerea garanției nu afectează dreptul uzufructuarului de a percepe fructele care i se cuvin de la data constituirii uzufructului. Modul de suportare a reparațiilor de către uzufructuar și nudul proprietar Art. 729. – (1) Uzufructuarul este obligat să efectueze reparațiile de întreținere a bunului. (2) Reparațiile mari sunt în sarcina nudului proprietar. (3) Sunt reparații mari acelea ce au ca obiect o parte importantă din bun și care implică o cheltuială excepțională, cum ar fi cele referitoare la consolidarea ori reabilitarea construcțiilor privind structura de rezistență, zidurile interioare și/sau exterioare, acoperișul, instalațiile electrice, termice ori sanitare aferente acestora, la înlocuirea sau repararea motorului ori caroseriei unui automobil sau a unui sistem electronic în ansamblul său. (4) Reparațiile mari sunt în sarcina uzufructuarului atunci când sunt determinate de neefectuarea reparațiilor de întreținere. Efectuarea reparațiilor mari Art. 730. – (1) Uzufructuarul este obligat să-1 înștiințeze pe nudul proprietar despre necesitatea reparațiilor mari. (2) Atunci când nudul proprietar nu efectuează la timp reparațiile mari, uzufructuarul le poate face pe cheltuiala sa, nudul proprietar fiind obligat să restituie contravaloarea lor până la sfârșitul anului în curs, actualizată la data plății. Distrugerile datorate vechimii ori cazului fortuit Art. 731. – Uzufructuarul și nudul proprietar nu sunt obligați să reconstruiască ceea ce s-a distrus datorită vechimii ori dintr-un caz fortuit. Uzufructul cu titlu particular Art. 732. – Uzufructuarul cu titlu particular nu este obligat la plata datoriilor pentru care fondul este ipotecat, iar dacă le va plăti, are acțiune contra nudului proprietar. Suportarea sarcinilor și a cheltuielilor în caz de litigiu Art. 733. – (1) Uzufructuarul suportă toate sarcinile și cheltuielile ocazionate de litigiile privind folosința bunului, culegerea fructelor ori încasarea veniturilor. (2) Dacă bunul este asigurat, pe durata uzufructului primele de asigurare sunt plătite de uzufructuar. 133 Înștiințarea nudului proprietar Art. 734. – Uzufructuarul este obligat să aducă de îndată la cunoștința nudului proprietar orice uzurpare a fondului și orice contestare a dreptului de proprietate, sub sancțiunea obligării la plata de daune-interese. Suportarea sarcinilor și a cheltuielilor proprietății Art. 735. – (1) Cheltuielile și sarcinile proprietății revin nudului proprietar. (2) Atunci când sarcinile și cheltuielile proprietarului au fost suportate de uzufructuar, nudul proprietar este obligat la rambursarea acestora, iar când uzufructul este cu titlu oneros, nudul proprietar datorează acestuia și dobânda legală. Obligațiile în caz de pieire a turmei Art. 736. – (1) Dacă turma dată în uzufruct a pierit în întregime din cauze neimputabile uzufructuarului acesta va restitui numai pieile ori valoarea acestora. (2) Dacă turma nu a pierit în întregime, uzufructuarul este obligat să înlocuiască animalele pierite cu cele de prăsilă. §3. Dispoziții speciale Opozabilitatea uzufructului asupra creanțelor Art. 737. – Uzufructul asupra unei creanțe este opozabil terților în aceleași condiții ca și cesiunea de creanță și cu îndeplinirea formalităților de publicitate prevăzute de lege. Drepturile și obligațiile în cazul uzufructului asupra creanțelor Art. 738. – (1) Uzufructuarul are dreptul să încaseze capitalul și să perceapă dobânzile creanței și să îndeplinească toate actele necesare pentru conservarea ori încasarea dobânzilor. Titularul dreptului de creanță poate face toate actele de dispoziție care nu aduc atingere drepturilor uzufructuarului. (2) După plata creanței, uzufructul continuă asupra capitalului, cu obligația uzufructuarului de a-l restitui creditorului la stingerea uzufructului. (3) Uzufructuarul suportă toate cheltuielile și sarcinile referitoare la dobânzi. Uzufructul rentei viagere Art. 739. – Uzufructuarul rentei viagere are dreptul de a percepe, pe durata uzufructului său, veniturile dobândite zi cu zi. Acesta va fi obligat numai la restituirea veniturilor încasate cu anticipație. Dreptul de a spori capitalul Art. 740. – (1) Dreptul de a spori capitalul care face obiectul uzufructului, cum ar fi cel de a dobândi valori mobiliare, aparține nudului proprietar, iar uzufructuarul are numai dreptul de a exercita uzufructul asupra bunurilor astfel dobândite. (2) Dacă nudul proprietar cedează dreptul său, bunul dobândit în urma înstrăinării este predat uzufructuarului care va da socoteală la sfârșitul uzufructului. Dreptul de vot Art. 741. – (1) Dreptul de vot aferent unei acțiuni sau altei valori mobiliare, unei părți indivize, unei cote-părți din dreptul de proprietate sau a oricărui alt 134 bun, aparține uzufructuarului. (2) Cu toate acestea, aparține nudului proprietar votul care are ca efect modificarea substanței bunului principal, cum ar fi capitalul social sau bunul deținut în coproprietate, ori de a schimba destinația acestui bun sau de a hotărî încetarea societății, reorganizarea ori încetarea persoanei juridice sau, după caz, a unei întreprinderi. (3) Repartizarea exercitării dreptului de vot, în alte condiții decât cele prevăzute la alin. (1) și (2) nu este opozabilă terților, afară de cazul în care aceștia au cunoscut-o în mod expres. Dreptul la dividende Art. 742. – Dividendele a căror distribuire a fost aprobată, în condițiile legii, de adunarea generală în timpul uzufructului se cuvin uzufructuarului de la data stabilită prin hotărârea adunării generale. Obligația nudului proprietar de a restitui sumele avansate de uzufructuar Art. 743. – (1) Dacă uzufructuarul universal ori cu titlu universal plătește datoriile aferente masei patrimoniale sau părții din masa patrimonială date în uzufruct, nudul proprietar trebuie să restituie sumele avansate, la stingerea uzufructului, fără nici o dobândă. (2) În cazul în care uzufructuarul nu plătește datoriile prevăzute la alin. (l), nudul proprietar poate, la alegere, să le plătească el însuși sau să vândă o parte suficientă din bunurile date în uzufruct. Dacă însă nudul proprietar plătește aceste datorii, uzufructuarul datorează dobânzi pe toata durata uzufructului. (3) Cu toate acestea, cel care moștenește un uzufruct având ca obiect o masă patrimonială sau o fracțiune dintr-o masă patrimonială este obligat să achite, în proporție cu obiectul uzufructului și fără niciun drept de restituire, legatele cu titlu particular având ca obiect obligații de întreținere sau, după caz, rente viagere. Dreptul creditorilor asupra bunurilor uzufructului Art. 744. – Dacă plata datoriilor nu se va face în modul prevăzut la art. 743, creditorii pot să urmărească bunurile date în uzufruct. Uzufructul fondului de comerț Art. 745. – În lipsă de stipulație contrară, uzufructuarul unui fond de comerț nu poate să dispună de bunurile ce-1 compun. În situația în care dispune de aceste bunuri are obligația de a le înlocui cu altele similare și de valoare egală. Secțiunea a 3-a Stingerea uzufructului Cazurile de stingere a uzufructului Art. 746. – (1) Uzufructul se stinge pe cale principală prin: a) moartea uzufructuarului ori, după caz, încetarea personalității juridice; b) ajungerea la termen; c) consolidare, atunci când calitatea de uzufructuar și de nud proprietar se întrunesc în aceeași persoană; d) renunțarea la uzufruct; 135 e) neuzul timp de 10 de ani sau, după caz, timp de 2 ani în cazul uzufructului unei creanțe. (2) Uzufructul se stinge prin decesul ori, după caz, încetarea existenței juridice a uzufructuarului chiar dacă termenul nu s-a împlinit. (3) În cazul imobilelor sunt aplicabile dispozițiile în materie de carte funciară. Stingerea uzufructului în caz de abuz de folosință Art. 747. – (1) Uzufructul poate înceta la cererea nudului proprietar atunci când uzufructuarul abuzează de folosința bunului, aduce stricăciuni acestuia ori îl lasă să se degradeze. (2) Creditorii uzufructuarului pot interveni în proces pentru conservarea drepturilor lor; ei se pot angaja să repare stricăciunile și pot oferi garanții pentru viitor. (3) Instanța poate dispune, după împrejurări, fie stingerea uzufructului, fie preluarea folosinței bunului de către nudul proprietar cu obligația acestuia de a plăti uzufructuarului o rentă pe durata uzufructului. Când bunul este imobil, pentru garantarea rentei, instanța poate dispune înscrierea unei ipoteci în cartea funciară. Stingerea uzufructului în caz de pieire a bunului Art. 748. – (1) Uzufructul se stinge în cazul în care bunul a fost distrus în întregime dintr-un caz fortuit. Când bunul a fost distrus în parte, uzufructul continuă asupra părții rămase. (2) În toate cazurile, uzufructul va continua asupra despăgubirii plătite de terț sau, după caz, asupra indemnizației de asigurare, dacă aceasta nu este folosită pentru repararea bunului. Dispozițiile art. 712 se aplică în mod corespunzător. CAPITOLUL III Uzul și abitația Dreptul de uz Art. 749. – Uzul este dreptul unei persoane de a folosi lucrul altuia și de a-i culege fructele naturale și industriale numai pentru nevoile proprii și ale familiei sale. Dreptul de abitație Art. 750. – Titularul dreptului de abitație are dreptul de a locui în locuința nudului proprietar împreună cu soțul și copiii săi, chiar dacă nu a fost căsătorit sau nu avea copii la data la care s-a constituit abitația, precum și cu părinții ori alte persoane aflate în întreținere. Constituirea uzului și a abitației Art. 751. – Uzul și abitația se constituie în temeiul unui act juridic sau prin alte moduri prevăzute de lege. 136 Limitele dreptului de uz și abitație Art. 752. – Dreptul de uz ori de abitație nu poate fi cedat, iar bunul ce face obiectul acestor drepturi nu poate fi închiriat sau, după caz, arendat. Obligația uzuarului și a titularului dreptului de abitație Art. 753. – (1) Dacă titularul dreptului de uz sau de abitație este îndreptățit să perceapă toate fructele naturale și industriale produse de bun ori, după caz, să ocupe întreaga locuință, este dator să plătească toate cheltuielile de cultură și reparațiile de întreținere întocmai ca și uzufructuarul. (2) Dacă titularul dreptului de uz sau de abitație nu este îndreptățit să perceapă decât o parte din fructe ori să ocupe decât o parte din locuință, va suporta cheltuielile de cultură sau de întreținere în proporție cu partea de care se folosește. Alte dispoziții aplicabile Art. 754. – Dispozițiile prezentului capitol se completează, în mod corespunzător, cu cele privitoare la uzufruct. CAPITOLUL IV Servituțile Secțiunea 1 Dispoziții generale Noțiunea Art. 755. – (1) Servitutea este sarcina care grevează un imobil, pentru uzul sau utilitatea imobilului unui alt proprietar. (2) Utilitatea rezultă din destinația economică a fondului dominant sau constă într-o sporire a confortului acestuia. Constituirea servituții Art. 756. – Servitutea se poate constitui în temeiul unui act juridic ori prin uzucapiune, dispozițiile în materie de carte funciară rămânând aplicabile. Acțiunea confesorie de servitute Art. 757. – Dispozițiile art. 696 alin. (l) se aplică în mod corespunzător. Constituirea servituții în vederea utilității viitoare Art. 758. – Servitutea se poate constitui în vederea unei utilități viitoare a fondului dominant. Obligațiile în sarcina proprietarului fondului aservit Art. 759. – (1) Prin actul de constituire se pot impune în sarcina proprietarului fondului aservit anumite obligații pentru asigurarea uzului și utilității fondului dominant. (2) În acest caz, sub condiția notării în cartea funciară, obligația se transmite dobânditorilor subsecvenți ai fondului aservit. 137 Servituțile aparente și neaparente Art. 760. – (1) Servituțile sunt aparente sau neaparente. (2) Servituțile aparente sunt acelea a căror existență este atestată de un semn vizibil de servitute, cum ar fi o ușă, o fereastră, un apeduct. (3) Servituțile neaparente sunt acelea a căror existență nu este atestată de vreun semn vizibil de servitute, cum ar fi servitutea de a nu construi ori de a nu construi peste o anumită înălțime. Servituțile continue și necontinue Art. 761. – (1) Servituțile sunt continue sau necontinue. (2) Servituțile continue sunt acelea al căror exercițiu este sau poate fi continuu fără a fi necesar faptul actual al omului, cum ar fi servitutea de vedere ori servitutea de a nu construi. (3) Servituțile necontinue sunt acelea pentru a căror existență este necesar faptul actual al omului, cum ar fi servitutea de trecere cu piciorul ori cu mijloace de transport. Servituțile pozitive și negative Art. 762. – (1) Servituțile sunt pozitive sau negative. (2) Servituțile pozitive sunt acelea prin care proprietarul fondului dominant exercită o parte din prerogativele dreptului de proprietate asupra fondului aservit, cum ar fi servitutea de trecere. (3) Servituțile negative sunt acelea prin care proprietarul fondului aservit este obligat să se abțină de la exercitarea unora din prerogativele dreptului său de proprietate, cum ar fi servitutea de a nu construi. Dobândirea servituții prin uzucapiune Art. 763. – Numai servituțile pozitive se pot dobândi prin uzucapiune tabulară, în condițiile legii. Alte dispoziții aplicabile Art. 764. – Modul de exercițiu al servituții se dobândește în aceleași condiții ca și dreptul de servitute. Secțiunea a 2-a Drepturile și obligațiile proprietarilor Regulile privind exercitarea și conservarea servituții Art. 765. – (1) În lipsa vreunei prevederi contrare, proprietarul fondului dominant poate lua toate măsurile și poate face, pe cheltuiala sa, toate lucrările pentru a exercita și conserva servitutea. (2) Cheltuielile legate de conservarea acestor lucrări revin celor doi proprietari, proporțional cu avantajele pe care le obțin, în măsura în care lucrările efectuate pentru exercițiul servituții sunt necesare și profită inclusiv fondului aservit. Exonerarea de răspundere Art. 766. – În toate cazurile în care cheltuielile lucrărilor necesare pentru exercitarea și conservarea servituților revin proprietarului fondului aservit, acesta se va putea exonera de obligație renunțând la dreptul de proprietate asupra fondului aservit în întregime sau asupra părții din fondul aservit necesare pentru exercitarea servituții în favoarea proprietarului fondului 138 dominant. Dispozițiile în materie de carte funciară rămân aplicabile. Schimbarea locului de exercitare a servituții Art. 767. – (1) Proprietarul fondului aservit este obligat să se abțină de la orice act care limitează ori împiedică exercițiul servituții. Astfel, el nu va putea schimba starea locurilor ori strămuta exercitarea servituții în alt loc. (2) Dacă are un interes serios și legitim, proprietarul fondului aservit va putea schimba locul prin care se exercită servitutea în măsura în care exercitarea servituții rămâne la fel de comodă pentru proprietarul fondului dominant. Obligația de a nu agrava situația fondului aservit Art.768. – Proprietarul fondului dominant nu poate agrava situația fondului aservit și nu poate produce prejudicii proprietarului fondului aservit prin exercitarea servituții. Exercitarea servituții în caz de împărțire a fondurilor Art. 769. – (1) Dacă fondul dominant se împarte, servitutea va putea fi exercitată pentru uzul și utilitatea fiecărei părți, fără ca situația fondului aservit să poată fi agravată. (2) Dacă fondul aservit se împarte, servitutea se poate exercita, pentru uzul și utilitatea fondului dominant, pe toate părțile rezultate din împărțire, sub rezerva prevederilor art. 768. (3) Cu toate acestea, dacă servitutea este exercitată pentru uzul și utilitatea exclusivă a uneia dintre părțile despărțite din fondul dominant ori nu se poate exercita decât pe una din părțile despărțite din fondul aservit, servitutea asupra celorlalte părți se stinge. Secțiunea a 3-a Stingerea servituților Cauzele de stingere a servituților Art. 770. – (1) Servituțile se sting pe cale principală prin radierea lor din cartea funciară pentru una din următoarele cauze: a) consolidarea, atunci când ambele fonduri ajung să aibă același proprietar; b) renunțarea proprietarului fondului dominant; c) ajungerea la termen; d) răscumpărarea; e) imposibilitatea definitivă de exercitare; f) neuzul timp de 10 de ani; g) dispariția oricărei utilități a acestora. (2) Servitutea se stinge, de asemenea, prin exproprierea fondului aservit, dacă servitutea este contrară utilității publice căreia îi va fi afectat bunul expropriat. Stingerea servituții prin neuz Art. 771. – (1) Termenul de 10 de ani prevăzut la art. 770 alin. (1) lit. f) curge de la data ultimului act de exercițiu al servituților necontinue ori de la data primului act contrar servituților continue. (2) Exercitarea servituții de către un coproprietar ori de către uzufructuar 139 profită și celorlalți coproprietari, respectiv nudului proprietar. Răscumpărarea servituții de trecere Art. 772. – (1) Servitutea de trecere va putea fi răscumpărată de proprietarul fondului aservit dacă există o disproporție vădită între utilitatea care o procură fondului dominant și inconvenientele sau deprecierea provocată fondului aservit. (2) În caz de neînțelegere între părți, instanța poate suplini consimțământul proprietarului fondului dominant. La stabilirea prețului de răscumpărare, instanța va ține cont de vechimea servituții și de schimbarea valorii celor două fonduri. TITLUL IV Fiducia Noțiunea Art. 773. – Fiducia este operațiunea juridică prin care unul sau mai mulți constituitori transferă drepturi reale, drepturi de creanță, garanții ori alte drepturi patrimoniale sau un ansamblu de asemenea drepturi, prezente ori viitoare, către unul sau mai mulți fiduciari care le administrează cu un scop determinat, în folosul unuia sau al mai multor beneficiari. Aceste drepturi alcătuiesc o masă patrimonială autonomă, distinctă de celelalte drepturi și obligații din patrimoniile fiduciarilor. Izvoarele fiduciei Art. 774. – (1) Fiducia este stabilită prin lege sau prin contract încheiat în formă autentică. Ea trebuie să fie expresă. (2) Legea în temeiul căreia este stabilită fiducia se completează cu dispozițiile prezentului titlu, în măsura în care nu cuprinde dispoziții contrare. Interdicția liberalității indirecte Art. 775. – Contractul de fiducie este lovit de nulitate absolută dacă prin el se realizează o liberalitate indirectă în folosul beneficiarului. Părțile contractului de fiducie Art. 776. – (1) Orice persoană fizică sau juridică poate fi constituitor în contractul de fiducie. (2) Pot avea calitatea de fiduciari în acest contract numai instituțiile de credit, societățile de investiții și de administrare a investițiilor, societățile de servicii de investiții financiare, societățile de asigurare și de reasigurare legal înființate. (3) De asemenea, pot avea calitatea de fiduciari notarii publici și avocații, indiferent de forma de exercitare a profesiei. Beneficiarul fiduciei Art. 777. – Beneficiarul fiduciei poate fi constituitorul, fiduciarul sau o terță persoană. Reprezentarea intereselor constituitorului Art. 778. – În absența unei stipulații contrare, constituitorul poate, în orice moment, să desemneze un terț care să îi reprezinte interesele în executarea contractului și care să îi exercite drepturile născute din contractul de fiducie. 140 Conținutul contractului de fiducie Art. 779. – Contractul de fiducie trebuie să menționeze, sub sancțiunea nulității absolute: a) drepturile reale, drepturile de creanță, garanțiile și orice alte drepturi patrimoniale transferate; b) durata transferului, care nu poate depăși 33 de ani începând de la data încheierii sale; c) identitatea constituitorului sau a constituitorilor; d) identitatea fiduciarului sau fiduciarilor; e) identitatea beneficiarului sau a beneficiarilor ori cel puțin regulile care permit determinarea acestora; f) scopul fiduciei și întinderea puterilor de administrare și de dispoziție ale fiduciarului ori ale fiduciarilor. Înregistrarea fiscală Art. 780. – (1) Sub sancțiunea nulității absolute, contractul de fiducie și modificările sale trebuie să fie înregistrate la cererea fiduciarului, în termen de o lună de la data încheierii acestora, la organul fiscal competent să administreze sumele datorate de fiduciar bugetului general consolidat. (2) Când masa patrimonială fiduciară cuprinde drepturi reale imobiliare, acestea sunt înregistrate, în condițiile prevăzute de lege, sub aceeași sancțiune, la compartimentul de specialitate al autorității administrației publice locale competent pentru administrarea sumelor datorate bugetelor locale ale unităților administrativ-teritoriale în raza cărora se află imobilul, dispozițiile de carte funciară rămânând aplicabile. (3) Desemnarea ulterioară a beneficiarului, în cazul în care acesta nu este precizat chiar în contractul de fiducie, trebuie să fie făcută, sub aceeași sancțiune, printr-un act scris înregistrat în aceleași condiții. (4) Dacă pentru transmiterea unor drepturi este necesară îndeplinirea unor cerințe speciale de formă, se va încheia un act separat cu respectarea cerințelor legale. În aceste cazuri, lipsa înregistrării fiscale atrage aplicarea sancțiunilor administrative prevăzute de lege. Registrul național al fiduciilor Art. 781. – (1) Un registru național al fiduciilor și modalitățile de înscriere a acestora vor fi reglementate prin hotărâre a Guvernului. (2) Contractul de fiducie este opozabil terților numai după înscrierea în acest registru. (3) Intabularea drepturilor reale imobiliare care fac obiectul contractului de fiducie se poate face numai după înscrierea contractului de fiducie în registrul național al fiduciilor, precum și la compartimentul de specialitate al autorității administrației publice locale. Precizarea calității fiduciarului Art. 782. – (1) Când fiduciarul acționează în contul masei patrimoniale fiduciare, el trebuie să facă mențiune expresă în acest sens. (2) De asemenea, când masa patrimonială fiduciară cuprinde drepturi a căror transmitere este supusă publicității, în registrul de publicitate trebuie să se menționeze denumirea fiduciarului și calitatea în care acționează. În caz contrar, dacă actul este păgubitor pentru constituitor, se va considera că actul a fost încheiat de fiduciar în nume propriu. 141 Obligația de a da socoteală Art. 783. – Contractul de fiducie trebuie să cuprindă condițiile în care fiduciarul dă socoteală constituitorului cu privire la îndeplinirea obligațiilor sale. De asemenea, fiduciarul trebuie să dea socoteală, la intervale precizate în contractul de fiducie, beneficiarului și reprezentantului constituitorului, la cererea acestora. Puterile și remunerarea fiduciarului Art.784. – (1) În raporturile cu terții, se consideră că fiduciarul are puterile cele mai largi asupra masei patrimoniale fiduciare, cu excepția cazului în care se dovedește că terții aveau cunoștință de limitarea acestor puteri. (2) Fiduciarul va fi remunerat potrivit înțelegerii părților, iar în lipsa acesteia, potrivit regulilor care cârmuiesc administrarea bunurilor altuia. Limitarea răspunderii fiduciarului în caz de insolvență Art. 785. – Deschiderea procedurii insolvenței împotriva fiduciarului nu afectează masa patrimonială fiduciară. Limitarea răspunderii în funcție de separația maselor patrimoniale Art. 786. – (1) Bunurile din masa patrimonială fiduciară pot fi urmărite, în condițiile legii, de titularii de creanțe născute în legătură cu aceste bunuri sau de acei creditori ai constituitorului care au o garanție reală asupra bunurilor acestuia și a cărei opozabilitate este dobândită, potrivit legii, anterior stabilirii fiduciei. Dreptul de urmărire poate fi exercitat și de ceilalți creditori ai constituitorului, însă numai în temeiul hotărârii judecătorești definitive de admitere a acțiunii prin care a fost desființat contractul de fiducie încheiat în frauda dreptului lor de creanță. (2) Titularii creanțelor născute în legătură cu bunurile din masa patrimonială fiduciară nu pot urmări decât aceste bunuri, cu excepția cazului în care, prin contractul de fiducie, s-a prevăzut obligația fiduciarului sau/și a constituitorului de a răspunde pentru o parte sau pentru tot pasivul fiduciei. În acest caz, va fi urmărit mai întâi activul masei patrimoniale fiduciare, iar apoi, dacă este necesar, bunurile fiduciarului sau/și ale constituitorului, în limita și în ordinea prevăzute în contractul de fiducie. Răspunderea fiduciarului pentru prejudiciile cauzate Art. 787. – Pentru prejudiciile cauzate prin actele de conservare sau administrare a masei patrimoniale fiduciare, fiduciarul răspunde numai cu celelalte drepturi cuprinse în patrimoniul său. Înlocuirea fiduciarului Art. 788. – (1) Dacă fiduciarul nu își îndeplinește obligațiile sau pune în pericol interesele care i-au fost încredințate, constituitorul, reprezentantul său sau beneficiarul poate cere în justiție înlocuirea fiduciarului și numirea unui administrator provizoriu al masei patrimoniale fiduciare. Mandatul administratorului provizoriu încetează în momentul înlocuirii fiduciarului sau în momentul respingerii definitive a cererii de înlocuire. (2) Numirea noului fiduciar și a administratorului provizoriu poate fi dispusă de instanța de judecată numai cu acordul acestora. (3) În cazul în care instanța de judecată a numit un nou fiduciar, acesta va avea toate drepturile și obligațiile prevăzute în contractul de fiducie. (4) Constituitorul, reprezentatul acestuia, noul fiduciar sau 142 administratorul provizoriu poate să înregistreze această modificare a fiduciei, aplicându-se în mod corespunzător dispozițiile art. 780 și art. 781. Înlocuirea fiduciarului se produce numai după această înregistrare. Denunțarea, modificarea și revocarea contractului de fiducie Art. 789. – (1) Cât timp nu a fost acceptat de către beneficiar, contractul de fiducie poate fi denunțat unilateral de către constituitor. (2) După acceptarea de către beneficiar, contractul nu poate fi modificat sau revocat de către părți ori denunțat unilateral de către constituitor decât cu acordul beneficiarului sau, în absența acestuia, cu autorizarea instanței judecătorești. Încetarea contractului de fiducie Art. 790. – (1) Contractul de fiducie încetează prin împlinirea termenului sau prin realizarea scopului urmărit când aceasta intervine înainte de împlinirea termenului. (2) El încetează, de asemenea, în cazul în care toți beneficiarii renunță la fiducie, iar în contract nu s-a precizat cum vor continua raporturile fiduciare într-o asemenea situație. Declarațiile de renunțare sunt supuse acelorași formalități de înregistrare ca și contractul de fiducie. Încetarea se produce la data finalizării formalităților de înregistrare pentru ultima declarație de renunțare. (3) Contractul de fiducie încetează și în momentul în care s-a dispus deschiderea procedurii insolvenței împotriva fiduciarului sau în momentul în care se produc, potrivit legii, efectele reorganizării persoanei juridice. Efectele încetării contractului de fiducie Art. 791. – (1) Când contractul de fiducie încetează, masa patrimonială fiduciară existentă în acel moment se transferă la beneficiar, iar în absența acestuia, la constituitor. (2) Contopirea masei patrimoniale fiduciare în patrimoniul beneficiarului sau al constituitorului se va produce numai după plata datoriilor fiduciare. TITLUL V Administrarea bunurilor altuia CAPITOLUL I Dispoziții generale Calitatea de administrator al bunurilor altuia Art. 792. – (1) Persoana care este împuternicită, prin legat sau convenție, cu administrarea unuia sau mai multor bunuri, a unei mase patrimoniale sau a unui patrimoniu care nu îi aparține are calitatea de administrator al bunurilor altuia. (2) Împuternicirea prin legat produce efecte dacă este acceptată de administratorul desemnat. (3) Prevederile prezentului titlu sunt aplicabile oricărei administrări a bunurilor altuia, cu excepția cazului în care legea, actul constitutiv sau 143 împrejurările concrete impun aplicarea unui alt regim juridic de administrare. (4) Administratorul persoană fizică trebuie să aibă capacitate deplină de exercițiu. Remunerația administratorului Art. 793. – (1) Cu excepția cazului în care, potrivit legii, actului constitutiv sau înțelegerii ulterioare a părților ori împrejurărilor concrete, administrarea se realizează cu titlu gratuit, administratorul are dreptul la o remunerație stabilită prin actul constitutiv sau prin înțelegerea ulterioară a părților, prin lege ori, în lipsă, prin hotărâre judecătorească; în acest ultim caz, se va ține seama de obiceiul locului și, în lipsa unui asemenea criteriu, de valoarea serviciilor prestate de administrator. (2) Persoana care acționează fără a avea acest drept sau fără a fi autorizată în acest sens nu are dreptul la remunerație, rămânând aplicabile, dacă este cazul, regulile de la gestiunea de afaceri. Domeniul de aplicare Art. 794. – În absența unor dispoziții legale speciale, prevederile prezentului titlu se aplică în toate cazurile de administrare a bunurilor altuia. CAPITOLUL II Formele de administrare Secțiunea 1 Administrarea simplă Noțiunea Art. 795. – Persoana împuternicită cu administrarea simplă este ținută să efectueze toate actele necesare pentru conservarea bunurilor, precum și actele utile pentru ca acestea să poată fi folosite conform destinației lor obișnuite. Atribuțiile administratorului Art. 796. – (1) Cel împuternicit cu administrarea simplă este ținut să culeagă fructele bunurilor și să exercite drepturile aferente administrării acestora. (2) Administratorul încasează creanțele administrate, eliberând în mod valabil chitanțele corespunzătoare, și exercită drepturile aferente valorilor mobiliare pe care le are în administrare, precum dreptul de vot, de conversie și de răscumpărare. Menținerea destinației bunurilor Art.797 – Administratorul este obligat să continue modul de folosire sau de exploatare a bunurilor frugifere fără a schimba destinația acestora, cu excepția cazului în care este autorizat de către beneficiar sau, în caz de împiedicare a acestuia, de către instanța judecătorească. Investirea sumelor de bani Art. 798. – (1) Administratorul este obligat să investească sumele de bani aflate în administrarea sa în conformitate cu dispozițiile prezentului titlu referitoare la plasamentele considerate prudente. (2) Administratorul poate, totodată, să modifice investițiile efectuate 144 anterior dobândirii de către acesta a calității sale ori efectuate de el însuși în calitate de administrator. Autorizarea actelor de dispoziție Art. 799. – (1) Când administrarea are ca obiect un bun individual determinat, administratorul va putea să înstrăineze cu titlu oneros bunul sau să-l greveze cu o garanție reală, atunci când este necesar pentru conservarea valorii bunului, achitarea datoriilor ori menținerea modului de folosință potrivit destinației obișnuite a bunului numai cu autorizarea beneficiarului sau, în caz de împiedicare a acestuia ori în cazul în care acesta nu a fost încă determinat, a instanței judecătorești. (2) Un bun supus pericolului deprecierii sau pieirii imediate poate fi înstrăinat fără această autorizare. (3) Când administrarea are ca obiect o masă patrimonială sau un patrimoniu, administratorul poate să înstrăineze un bun individual determinat sau să îl greveze cu o garanție reală ori de câte ori este necesar pentru buna administrare a universalității. În celelalte cazuri, este necesară autorizarea prealabilă a beneficiarului sau, după caz, a instanței judecătorești. (4) Încheierea actului de înstrăinare în lipsa autorizării prealabile cerute potrivit prezentului articol atrage, în cazul în care cauzează prejudicii, obligația de reparare integrală și reprezintă motiv de înlocuire a administratorului. Secțiunea a 2-a Administrarea deplină Atribuțiile administratorului Art. 800. – Persoana împuternicită cu administrarea deplină este ținută să conserve și să exploateze în mod profitabil bunurile, să sporească patrimoniul sau să realizeze afectațiunea masei patrimoniale, în măsura în care aceasta este în interesul beneficiarului. Întinderea puterilor administratorului Art. 801. – Pentru aducerea la îndeplinire a obligațiilor sale, administratorul va putea să înstrăineze, cu titlu oneros, bunurile sau să le greveze cu un drept real ori chiar să le schimbe destinația, precum și să efectueze orice alte acte necesare sau utile, inclusiv orice formă de investiție. 145 CAPITOLUL III Regimul juridic al administrării Secțiunea 1 Obligațiile administratorului față de beneficiar Limitele răspunderii administratorului Art. 802. – (1) Administratorul bunurilor altuia acționează numai în limitele puterilor ce îi sunt conferite și este ținut, în exercitarea atribuțiilor sale, să respecte obligațiile ce-i incumbă potrivit legii, actului constitutiv sau înțelegerii ulterioare a părților. (2) Administratorul nu va fi răspunzător pentru pieirea bunurilor pricinuită de forța majoră, vechimea sau natura perisabilă a bunurilor ori de folosirea obișnuită și autorizată a acestora. Obligația de diligență, onestitate și loialitate Art. 803. – (1) Administratorul trebuie să acționeze cu diligența pe care un bun proprietar o depune în administrarea bunurilor sale. (2) Administratorul trebuie, totodată, să acționeze cu onestitate și loialitate în vederea realizării optime a intereselor beneficiarului sau a scopului urmărit. Evitarea conflictului de interese Art. 804. – (1) Administratorul nu își poate exercita atribuțiile în interesul său propriu sau al unei terțe persoane. (2) Administratorul este obligat să evite apariția unui conflict între interesul său propriu și obligațiile sale de administrator. (3) În măsura în care administratorul însuși este și beneficiar, acesta este ținut să-și exercite atribuțiile în interesul comun al tuturor beneficiarilor, prin acordarea unui tratament egal interesului său și celui al celorlalți beneficiari. Anunțarea conflictului de interese Art. 805. – Administratorul este obligat să îl anunțe de îndată pe beneficiar despre orice interes pe care l-ar avea într-o anumită activitate și care este de natură să îl pună într-o situație de conflict de interese, precum și drepturile pe care le-ar putea invoca împotriva beneficiarului sau a bunurilor administrate, indicând, după caz, natura și valoarea drepturilor respective, cu excepția intereselor și drepturilor născute din actul constitutiv al administrării. Interdicția dobândirii de drepturi în legătură cu bunurile administrate Art. 806. – (1) În timpul exercitării calității sale, administratorul nu va putea deveni parte la niciun contract având ca obiect bunurile administrate sau să dobândească, altfel decât prin succesiune, orice fel de drepturi asupra bunurilor respective sau împotriva beneficiarului. (2) Prin excepție de la dispozițiile alin. (1), administratorul va putea încheia actele menționate, cu împuternicirea expresă a beneficiarului sau, în caz de împiedicare a acestuia sau în cazul în care acesta nu a fost încă determinat, a instanței judecătorești. 146 Separația bunurilor administrate Art. 807. – Administratorul este obligat să țină o evidență a bunurilor sale proprii distinctă de cea a bunurilor preluate în administrare. Această obligație subzistă și în cazul în care, la preluarea bunurilor beneficiarului administrării, nu a fost întocmit un inventar. Interdicția folosirii bunurilor administrate în interes propriu Art. 808. – În absența acordului beneficiarului sau a împuternicirii conferite prin lege, prin actul constitutiv ori prin înțelegerea ulterioară a părților, administratorul este obligat a nu folosi în propriul său avantaj bunurile administrate, precum și datele sau informațiile care îi parvin în virtutea administrării. Interdicția actelor de dispoziție cu titlu gratuit Art. 809. – Administratorul nu va putea dispune cu titlu gratuit de bunurile sau drepturile care îi sunt încredințate, cu excepția cazului în care interesul unei bune administrări o impune. Dreptul de a reprezenta în justiție Art. 810. – Administratorul poate sta în justiție pentru orice cerere sau acțiune referitoare la administrarea bunurilor și poate interveni în orice cerere sau acțiune având drept obiect bunurile administrate. Imparțialitatea administratorului Art. 811. – Dacă există mai mulți beneficiari, concomitenți sau succesivi, administratorul este ținut să acționeze cu imparțialitate, ținând cont de drepturile și interesele fiecăruia dintre ei. Atenuarea răspunderii administratorului Art. 812. – În aprecierea limitelor răspunderii administratorului și a despăgubirilor datorate de acesta, instanța judecătorească va putea reduce întinderea acestora, ținând cont de circumstanțele asumării administrării sau de caracterul gratuit al serviciului administratorului. Secțiunea a 2-a Obligațiile administratorului și ale beneficiarului în raporturile cu terții Răspunderea personală a administratorului Art. 813. – (1) Administratorul care, în limitele puterilor conferite, își asumă obligații în numele beneficiarului sau al fiduciarului, pentru masa patrimonială fiduciară, nu va fi ținut personal răspunzător față de terții contractanți. (2) Administratorul este personal răspunzător față de terții cu care contractează dacă se obligă în nume propriu, sub rezerva drepturilor deținute de aceștia împotriva beneficiarului sau, după caz, a fiduciarului, pentru masa patrimonială fiduciară. Răspunderea personală a administratorului în cazul depășirii puterilor conferite Art. 814. – Administratorul care-și depășește puterile este ținut personal față de terții cu care a contractat, în măsura în care aceștia nu au cunoscut faptul depășirii puterilor ori beneficiarul nu a ratificat în mod expres sau tacit actul încheiat de administrator cu depășirea puterilor conferite. 147 Depășirea puterilor încredințate mai multor persoane Art. 815. – (1) Se consideră o depășire a puterilor conferite fapta administratorului de a exercita în mod individual atribuțiile pe care trebuie să le exercite împreună cu altcineva. (2) Prin excepție de la prevederile alin. (1), nu constituie o încălcare a puterilor exercitarea acestora într-un mod mai avantajos decât acela care îi era impus prin actul de împuternicire. Limitarea răspunderii beneficiarului față de terți Art. 816. – (1) Beneficiarul răspunde față de terți pentru prejudiciile pricinuite în mod culpabil de administrator în exercitarea atribuțiilor sale numai până la concurența câștigului obținut. (2) Prevederile alin. (1) se aplică, în mod corespunzător, în cazul masei patrimoniale fiduciare. Administratorul aparent Art. 817. – Orice persoană care, având capacitate deplină de exercițiu, creează aparența despre o altă persoană că este administratorul bunurilor sale, va fi ținută de toate contractele pe care această din urmă persoană le încheie cu terții de bună-credință. Secțiunea a 3-a Inventar, garanții și asigurare Izvorul obligației privind inventarul, garanțiile și asigurarea Art. 818. – (1) Administratorul nu este obligat să facă inventarul, să subscrie o poliță de asigurare sau să furnizeze o altă garanție pentru buna executare a îndatoririlor sale, în absența unei clauze a actului constitutiv, a înțelegerii ulterioare a părților, a unei dispoziții legale contrare sau a unei hotărâri judecătorești pronunțate la cererea beneficiarului sau a oricărei persoane interesate. (2) În cazul în care o asemenea obligație a fost stabilită în sarcina administratorului prin lege sau prin hotărâre judecătorească, administratorul va putea solicita instanței judecătorești, pentru motive temeinice, să fie dispensat de îndeplinirea ei. Criteriile pentru aprecierea motivelor temeinice Art. 819. – (1) În soluționarea cererilor prevăzute la art. 818, instanța judecătorească va ține seama de valoarea bunurilor, de situația părților, precum și de alte circumstanțe. (2) Instanța nu va putea admite cererea de stabilire a obligației administratorului privind inventarul, garanțiile sau asigurarea, dacă pe această cale s-ar încălca o clauză contrară din actul constitutiv sau din înțelegerea ulterioară a părților. Cuprinsul inventarului Art. 820. – (1) În cazurile în care administratorul este obligat să întocmească un inventar, acesta trebuie să cuprindă o enumerare completă a bunurilor încredințate sau a conținutului masei patrimoniale ori a patrimoniului supus administrării. (2) Inventarul conține, ori de câte ori este cazul: a) datele de identificare a bunurilor imobile și descrierea bunurilor mobile, cu indicarea valorii acestora, iar în cazul unei universalități de bunuri 148 mobile, o identificare corespunzătoare a universalității respective; b) identificarea sumelor de bani; c) lista instrumentelor financiare. (3) De asemenea, în cazul administrării unei mase patrimoniale sau a unui patrimoniu, inventarul cuprinde lista datoriilor și se încheie cu o recapitulație a activului și pasivului. (4) Administratorul are obligația să notifice beneficiarului, prin scrisoare recomandată cu confirmare de primire, data și locul întocmirii inventarului. (5) Inventarul se întocmește fie prin înscris autentic, fie prin înscris sub semnătură privată cuprinzând data și locul întocmirii și semnat de autor și de beneficiar, iar în absența acestuia din urmă de doi martori. Constatările cu privire la care beneficiarul nu a făcut obiecțiuni au deplină forță probantă față de acesta din urmă. Bunurile de uz personal Art. 821. – În măsura în care patrimoniul administrat cuprinde bunuri de uz personal ale titularului sau, după caz, ale defunctului, în inventar se face o mențiune de ordin general cu privire la acestea, descriindu-se doar obiectele de îmbrăcăminte, înscrisurile personale, bijuteriile sau obiectele de uz curent a căror valoare individuală depășește echivalentul în lei al sumei de 100 euro. Starea bunurilor indicate în inventar Art. 822. – Bunurile indicate în inventar sunt prezumate a fi în bună stare la data întocmirii acestuia, cu excepția cazului în care inventarul cuprinde o mențiune contrară agreată de beneficiar sau, în absența acordului beneficiarului, mențiunea este însoțită de un document doveditor. Comunicarea și contestarea inventarului Art. 823. – (1) O copie a inventarului va fi predată de administrator persoanei care l-a desemnat și beneficiarului, precum și oricărei alte persoane interesate despre care acesta are cunoștință. (2) Inventarul poate fi făcut public numai în cazurile și potrivit procedurii prevăzute de lege. (3) Orice persoană interesată poate contesta în justiție inventarul sau oricare din mențiunile conținute de acesta și va putea solicita întocmirea unui nou inventar, cu participarea unui expert judiciar. Asigurarea facultativă Art. 824. – (1) Chiar în absența unei obligații stabilite prin lege, prin actul constitutiv sau prin înțelegerea părților ori prin hotărâre judecătorească, administratorul poate asigura bunurile încredințate împotriva riscurilor obișnuite, precum furtul sau incendiul, pe cheltuiala beneficiarului sau a patrimoniului fiduciar. (2) Administratorul poate subscrie, totodată, o poliță de asigurare profesională pentru buna executare a obligațiilor sale. (3) Cheltuielile prilejuite de asigurarea prevăzută la alin. (2) sunt în sarcina beneficiarului sau ale patrimoniului fiduciar, în cazul în care administrarea este efectuată cu titlu gratuit. 149 Secțiunea a 4-a Administrarea colectivă și delegarea Adoptarea hotărârilor Art. 825. – În cazul în care sunt desemnate mai multe persoane în calitate de administratori, dacă legea sau actul de desemnare nu prevede altfel, hotărârile se iau prin voința majorității acestora. Adoptarea hotărârilor în situații speciale Art. 826. – (1) Administratorii vor putea efectua în mod individual acte de conservare. (2) În cazul în care nu se pot lua hotărâri în mod valabil din cauza opunerii constante a unora dintre administratori, celelalte acte de administrare a bunurilor altuia vor putea fi făcute, în caz de urgență, cu autorizarea instanței judecătorești. (3) În măsura în care neînțelegerile dintre administratori persistă, iar administrarea este serios afectată, instanța va putea dispune, la solicitarea oricărei persoane interesate, una sau mai multe dintre următoarele măsuri: a) stabilirea unui mecanism simplificat de adoptare a hotărârilor; b) repartizarea atribuțiilor între administratori; c) conferirea votului decisiv, în caz de paritate de voturi, unuia dintre administratori; d) înlocuirea administratorului sau, după caz, a administratorilor cărora le este imputabilă situația creată. Răspunderea solidară Art. 827. – (1) Administratorii sunt răspunzători în mod solidar pentru îndeplinirea atribuțiilor lor. (2) Cu toate acestea, în cazul în care atribuțiile sunt repartizate prin lege, actul de desemnare sau hotărâre judecătorească, iar repartizarea a fost respectată, fiecare administrator este răspunzător doar pentru partea sa de administrare. Prezumția de aprobare a hotărârilor Art. 828. – (1) Se prezumă că administratorul a aprobat toate hotărârile adoptate de ceilalți administratori și va răspunde pentru acestea în solidar cu ei în măsura în care nu s-a opus în momentul adoptării hotărârii și nu a notificat această opoziție beneficiarului într-un termen rezonabil. (2) Se prezumă că administratorul a aprobat hotărârea adoptată în absența sa în măsura în care nu-și face cunoscută opoziția celorlalți administratori și beneficiarului într-un termen rezonabil de la data la care a luat cunoștință de hotărârea respectivă. (3) Administratorul nu va răspunde în situația în care nu a putut, pentru motive temeinice, să notifice opoziția sa în condițiile alin. (1). Delegarea Art. 829. – (1) Administratorul își poate delega parțial atribuțiile sau poate împuternici un terț să îl reprezinte la încheierea unui act determinat. (2) Administratorul nu poate delega unei terțe persoane administrarea generală sau exercițiul unei puteri discreționare, cu excepția cazului în care delegarea se face către un coadministrator. 150 (3) Administratorul răspunde pentru faptele celui substituit în măsura în care beneficiarul nu a autorizat în mod expres substituirea, iar în cazul în care autorizarea există, răspunde numai pentru lipsa de diligență în alegerea și îndrumarea înlocuitorului. Răspunderea reprezentantului administratorului Art. 830. – (1) Actele prin care reprezentantul administratorului a încălcat prevederile actului de desemnare sau uzanțele sunt inopozabile beneficiarului. (2) De asemenea, beneficiarul se poate îndrepta împotriva reprezentantului administratorului pentru prejudiciile suferite, chiar dacă era autorizat expres să încredințeze reprezentarea. Secțiunea a 5-a Plasamentele considerate sigure Categoriile de plasamente considerate sigure Art. 831. – Sunt prezumate a fi sigure plasamentele stabilite periodic de Banca Națională a României și de Comisia Națională a Valorilor Mobiliare. Limitele prudențiale ale efectuării plasamentelor Art. 832. – (1) Administratorul hotărăște cu privire la efectuarea plasamentelor în funcție de randament și de creșterea estimată a valorii. Administratorul va căuta să realizeze un portofoliu diversificat, care să producă venituri fixe și, respectiv, variabile, într-o proporție stabilită în funcție de conjunctura economică. (2) Administratorul nu va putea achiziționa mai mult de 5% din acțiunile aceleiași societăți comerciale și nici nu va putea achiziționa acțiuni, obligațiuni sau alte valori mobiliare ale unei persoane juridice care nu și-a îndeplinit obligația de plată a dividendelor ori dobânzilor sau acorda împrumuturi persoanei juridice respective. Plasarea sumelor de bani Art. 833. – (1) Administratorul va putea depozita sumele de bani care îi sunt încredințate la o instituție de credit sau de asigurare ori la un organism de plasament colectiv, în măsura în care depozitul este rambursabil la vedere sau în urma unui aviz de maximum 30 de zile. (2) Administratorul va putea efectua, totodată, depuneri pe perioade mai lungi în măsura în care acestea sunt garantate integral de Fondul de garantare a depozitelor în sistemul bancar sau, după caz, de Fondul de protejare a asiguraților. (3) În lipsa garanției prevăzute la alin. (2), administratorul nu va putea efectua depuneri pe perioade mai lungi, cu excepția cazului în care instanța îl autorizează în acest sens și în conformitate cu regulile determinate de aceasta. Menținerea plasamentelor anterioare Art. 834. – (1) Administratorul va putea menține plasamentele existente la data preluării funcției chiar dacă acestea nu sunt considerate sigure. (2) Administratorul va putea, totodată, să dețină valori mobiliare care le înlocuiesc pe cele deținute anterior ca urmare a reorganizării, lichidării sau fuziunii persoanei juridice emitente. 151 Obligația de reparare a prejudiciului pentru plasamentele nesigure Art. 835. – (1) Se prezumă că un administrator acționează prudent dacă își îndeplinește atribuțiile în conformitate cu prevederile prezentei secțiuni. (2) Administratorul care efectuează un alt plasament decât cele menționate la art. 831 și care nu a fost autorizat expres de către beneficiar va fi ținut să repare prejudiciul rezultat fără a se ține seama de existența vreunei culpe. Obligația administratorului de a-și arăta calitatea Art. 836. – (1) Administratorul trebuie să indice calitatea sa și persoana beneficiarului pentru plasamentele făcute în cursul administrării. (2) În caz contrar, plasamentul și profitul aferent vor reveni tot beneficiarului. Dacă plasamentele sunt nerentabile, administratorul va acoperi personal pierderile cauzate beneficiarului. Secțiunea a 6-a Repartiția profiturilor și a pierderilor Repartiția profitului și a pierderilor Art. 837. – (1) Repartiția profitului și a pierderilor între beneficiarul fructelor și cel al capitalului se va realiza în conformitate cu prevederile actului constitutiv. (2) În lipsa unei indicații exprese în act, repartiția se face echitabil, ținând seama de obiectul administrării, de circumstanțele care au dat naștere la administrare, precum și de practicile contabile general acceptate. Debitarea contului de venituri Art. 838. – (1) Contul de venituri se va debita cu sumele reprezentând următoarele cheltuieli și alte cheltuieli de natură similară, în următoarea ordine: a) impozitele și taxele plătite, aferente bunurilor administrate; b) jumătate din remunerația administratorului și din cheltuielile rezonabile efectuate de acesta pentru administrarea comună a capitalului și a dobânzilor; c) primele de asigurare, costurile reparațiilor minore, precum și celelalte cheltuieli obișnuite ale administrării; d) cheltuielile efectuate pentru conservarea drepturilor beneficiarului fructelor și jumătate din costurile prilejuite de descărcarea judiciară de gestiune, în măsura în care instanța judecătorească nu dispune altfel; e) costurile amortizării bunurilor, cu excepția celor utilizate în scop personal de către beneficiar. (2) Administratorul va putea repartiza cheltuielile importante pe o perioadă de timp rezonabilă, pentru a menține veniturile la un nivel constant. Debitarea contului de capital Art. 839. – (1) Contul de capital se va debita cu sumele reprezentând cheltuieli care nu sunt trecute în debitul contului de venituri, precum cheltuielile referitoare la investițiile de capital, înstrăinarea de bunuri, conservarea 152 drepturilor beneficiarului capitalului sau a dreptului de proprietate a bunurilor administrate. (2) Contul de capital se va debita, totodată, cu sumele reprezentând taxe și impozite plătite asupra câștigurilor din capital, chiar și atunci când legea specială le califică impozite pe venit. Momentul nașterii dreptului beneficiarului la venitul net Art. 840. – Beneficiarul fructelor este îndreptățit la venitul net rezultat din administrarea bunurilor începând cu data prevăzută în actul constitutiv sau, în lipsa unei asemenea date, de la momentul începerii administrării ori, după caz, al decesului testatorului. Dobândirea fructelor Art. 841. – (1) Când beneficiarul este proprietarul bunului frugifer, fructele se dobândesc potrivit regulilor prevăzute la art. 550 alin. (2) și (3). În cazul în care beneficiarul este o terță persoană, se aplică în mod corespunzător regulile prevăzute la art. 710 și 711. (2) Dividendele și distribuțiile unei persoane juridice se datorează de la data indicată în hotărârea de distribuție sau, în lipsa acesteia, de la data hotărârii respective. Beneficiarul nu va avea dreptul la plata dividendelor stabilite ulterior momentului încetării dreptului său. Secțiunea a 7-a Darea de seamă anuală Obligația privind darea de seamă Art. 842. – Cel puțin o dată pe an administratorul îi va prezenta beneficiarului o dare de seamă a gestiunii sale. Conținutul și auditarea dării de seamă Art. 843. – (1) Darea de seamă trebuie să cuprindă toate informațiile necesare verificării exactității acesteia. (2) La cererea persoanei interesate, darea de seamă poate fi auditată de către un expert independent. (3) În cazul în care administratorul se opune auditării, persoana interesată poate să solicite instanței judecătorești desemnarea unui expert independent pentru a verifica darea de seamă. Darea de seamă în ipoteza în care sunt mai mulți administratori Art. 844. – Dacă sunt mai mulți administratori, aceștia vor întocmi o singură dare de seamă, cu excepția cazului în care atribuțiile lor au fost repartizate prin lege, prin actul constitutiv sau de către instanța judecătorească, iar această repartizare a fost respectată. Examinarea registrelor Art. 845. – Administratorul este obligat să-i permită beneficiarului, în orice moment, examinarea registrelor și a documentelor justificative ce au legătură cu gestiunea sa. 153 CAPITOLUL IV Încetarea administrării Secțiunea 1 Cauzele de încetare Cazurile de încetare Art. 846. – Administrarea încetează: a) prin stingerea dreptului beneficiarului asupra bunurilor administrate; b) prin expirarea termenului sau împlinirea condiției stipulate în actul constitutiv; c) prin îndeplinirea scopului administrării sau prin încetarea cauzei care a dat naștere administrării; d) prin denunțarea de către beneficiar a actului de desemnare, ca urmare a solicitării comunicate administratorului, prin scrisoare recomandată cu confirmare de primire, de a restitui bunurile de îndată; e) prin înlocuirea administratorului de către beneficiar sau de către instanța judecătorească, la cererea altei persoane interesate; f) prin decesul, punerea sub interdicție judecătorească, renunțarea administratorului ori supunerea acestuia la procedura insolvenței; g) prin punerea sub interdicție judecătorească a beneficiarului sau supunerea acestuia la procedura insolvenței, în măsura în care aceasta afectează bunurile administrate. Notificarea renunțării Art. 847. – (1) Administratorul poate renunța la atribuțiile sale, pe baza notificării adresate, prin scrisoare recomandată cu confirmare de primire, beneficiarului și, după caz, celorlalți administratori sau persoanei împuternicite să desemneze un înlocuitor. (2) Notificarea va cuprinde un termen de preaviz rezonabil, care să permită beneficiarului să numească un alt administrator sau să preia el însuși administrarea bunurilor. În caz contrar, administratorul va repara prejudiciul cauzat prin renunțarea sa intempestivă. (3) Renunțarea administratorului produce efecte de la data expirării termenului de preaviz. Moartea sau punerea sub interdicție a administratorului Art. 848. – (1) Moartea sau punerea sub interdicție a administratorului va fi comunicată beneficiarului și, după caz, celorlalți administratori, de către moștenitorii acestuia sau executorul testamentar ori de către tutorele administratorului. (2) Moștenitorii, executorul testamentar și tutorele, după caz, sunt obligați să întreprindă, în privința oricărei afaceri începute, orice măsură imediată care este necesară pentru prevenirea producerii unei pierderi, precum și să dea socoteală și să predea bunurile către persoana îndreptățită. Obligațiile asumate ulterior încetării administrării Art. 849. – (1) Obligațiile asumate față de terți, ulterior încetării administrării, de un administrator de bună-credință sunt pe deplin valabile și îl obligă pe beneficiar sau, după caz, pe fiduciar. 154 (2) Prevederile alin. (1) se aplică și în cazul obligațiilor asumate de administrator ulterior încetării administrării, atunci când aceasta este o consecință necesară sau o măsură necesară pentru prevenirea pierderilor. (3) Beneficiarul sau fiduciarul este de asemenea ținut de obligațiile asumate față de terții care nu au cunoscut faptul încetării administrării. (4) Fiduciarul răspunde numai în limitele activului masei patrimoniale fiduciare. Secțiunea a 2-a Darea de seamă și predarea bunurilor Darea de seamă finală Art. 850. – (1) La încetarea raporturilor de administrare, administratorul va prezenta o dare de seamă finală beneficiarului și, după caz, administratorului înlocuitor sau celorlalți administratori. În cazul încetării simultane a raporturilor de administrare a mai multor administratori, aceștia vor prezenta o singură dare de seamă, cu excepția cazului în care atribuțiile acestora sunt separate. (2) Darea de seamă va cuprinde toate datele necesare pentru a permite verificarea exactității sale. Registrele și celelalte documente justificative vor putea fi consultate de persoanele interesate. (3) Acceptarea dării de seamă de către beneficiar îl descarcă pe administrator. Descărcarea judiciară de gestiune Art. 851. – (1) În cazul în care oricare dintre beneficiari nu acceptă darea de seamă, administratorul poate cere instanței judecătorești să o încuviințeze. (2) Ori de câte ori se consideră necesar, instanța judecătorească va dispune efectuarea unei expertize de specialitate. Locul predării bunurilor Art. 852. – În lipsa unei stipulații contrare, administratorul predă bunurile administrate la locul unde se găsesc acestea. Întinderea obligației de restituire Art. 853. – (1) Administratorul este obligat să predea tot ce a primit în exercitarea atribuțiilor sale, chiar dacă plata primită de la terț este nedatorată beneficiarului sau, după caz, fiduciarului, pentru masa patrimonială fiduciară. (2) Administratorul este, de asemenea, obligat să restituie orice profit sau orice alt avantaj patrimonial, realizat în folos personal, prin utilizarea, fără permisiune, a datelor și a informațiilor obținute în virtutea calității sale. (3) Administratorul care a folosit, fără permisiune, un bun este obligat să-l indemnizeze pe beneficiar sau, după caz, pe fiduciar, în contul masei patrimoniale fiduciare cu echivalentul folosinței bunului. Suportarea cheltuielilor administrării Art. 854. - (1) Cheltuielile administrării, inclusiv cele ocazionate de prezentarea dării de seamă și de predarea bunurilor, sunt în sarcina beneficiarului sau, după caz, a fiduciarului, pentru masa patrimonială fiduciară. (2) În cazul renunțării, denunțării actului de desemnare sau al înlocuirii administratorului, beneficiarul ori fiduciarul, în contul masei patrimoniale 155 fiduciare, are în sarcină, pe lângă cheltuielile menționate la alin. (1), și plata remunerației cuvenite administratorului în raport cu durata activității sale. Data curgerii dobânzilor Art. 855. – (1) Administratorul datorează dobânzi asupra soldului de la data acceptării ori a încuviințării judiciare a dării de seamă sau, după caz, de la data notificării prin scrisoare recomandată cu confirmare de primire sau prin orice alt mijloc prevăzut de lege. (2) Beneficiarul sau fiduciarul, pentru masa patrimonială fiduciară, datorează dobânzi pentru sumele cuvenite administratorului doar de la punerea în întârziere potrivit alin. (1). Deducerea remunerației Art. 856. – (1) Administratorul poate deduce din soldul administrării remunerația care îi este datorată de beneficiar sau de fiduciar, în contul masei patrimoniale fiduciare, pentru activitatea sa. (2) Administratorul are drept de retenție asupra bunului administrat până la plata integrală a datoriei față de el. Solidaritatea beneficiarilor Art. 857. – În caz de pluralitate de beneficiari, aceștia sunt ținuți solidar la îndeplinirea obligațiilor față de administrator. TITLUL VI Proprietatea publică CAPITOLUL I Dispoziții generale Definiția dreptului de proprietate publică Art. 858. – Proprietatea publică este dreptul de proprietate ce aparține statului sau unei unități administrativ-teritoriale asupra bunurilor care, prin natura lor sau prin declarația legii, sunt de uz ori de interes public, cu condiția să fie dobândite printr-unul din modurile prevăzute de lege. Obiectul proprietății publice. Delimitarea de domeniul privat Art. 859. – (1) Constituie obiect exclusiv al proprietății publice bogățiile de interes public ale subsolului, spațiul aerian, apele cu potențial energetic valorificabil, de interes național, plajele, marea teritorială, resursele naturale ale zonei economice și ale platoului continental, precum și alte bunuri stabilite prin lege organică. (2) Celelalte bunuri care aparțin statului ori unităților administrativteritoriale fac parte, după caz, din domeniul public sau din domeniul privat al acestora, însă numai dacă au fost, la rândul lor, dobândite printr-unul din modurile prevăzute de lege. 156 Domeniul public național, județean și local Art. 860. – (1) Bunurile proprietate publică fac parte din domeniul public național, județean sau, după caz, local. (2) Delimitarea dintre domeniul public național, județean și local se face în condițiile legii. (3) Bunurile care formează obiectul exclusiv al proprietății publice a statului sau a unităților administrativ-teritoriale potrivit unei legi organice nu pot fi trecute din domeniul public al statului în domeniul public al unității administrativ-teritoriale sau invers decât ca urmare a modificării legii organice. În celelalte cazuri, trecerea unui bun din domeniul public al statului în domeniul public al unității administrativ-teritoriale și invers se face în condițiile legii. Caracterele dreptului de proprietate publică Art. 861. – (1) Bunurile proprietate publică sunt inalienabile, imprescriptibile și insesizabile. (2) Proprietatea asupra acestor bunuri nu se stinge prin neuz și nu poate fi dobândită de terți prin uzucapiune sau, după caz, prin posesia de bunăcredință asupra bunurilor mobile. (3) În condițiile legii, bunurile proprietate publică pot fi date în administrare sau în folosință și pot fi concesionate ori închiriate. Limitele exercitării dreptului de proprietate publică Art. 862. – (1) Dreptul de proprietate publică este susceptibil de orice limite reglementate de lege sau de prezentul cod pentru dreptul de proprietate privată, în măsura în care acestea sunt compatibile cu uzul sau interesul public căruia îi sunt destinate bunurile afectate. (2) Incompatibilitatea se constată prin acordul între titularul proprietății publice și persoana interesată sau, în caz de divergență, pe cale judecătorească. (3) În aceste cazuri, persoana interesată are dreptul la o justă și promptă despăgubire din partea titularului proprietății publice. Cazurile de dobândire a dreptului de proprietate publică Art. 863. – Dreptul de proprietate publică se dobândește: a) prin achiziție publică, efectuată în condițiile legii; b) prin expropriere pentru cauză de utilitate publică, în condițiile legii; c) prin donație sau legat, acceptat în condițiile legii, dacă bunul, prin natura lui sau prin voința dispunătorului, devine de uz ori de interes public; d) prin convenție cu titlu oneros, dacă bunul, prin natura lui sau prin voința dobânditorului, devine de uz ori de interes public; e) prin transferul unui bun din domeniul privat al statului în domeniul public al acestuia sau din domeniul privat al unei unități administrativteritoriale în domeniul public al acesteia, în condițiile legii; f) prin alte moduri stabilite de lege. Stingerea dreptului de proprietate publică Art. 864. – Dreptul de proprietate publică se stinge dacă bunul a pierit ori a fost trecut în domeniul privat, dacă a încetat uzul sau interesul public, cu respectarea condițiilor prevăzute de lege. Apărarea dreptului de proprietate publică Art. 865. – (1) Obligația apărării în justiție a proprietății publice revine titularului. 157 (2) Titularii drepturilor corespunzătoare proprietății publice sunt obligați: a) să îl informeze pe proprietar cu privire la orice tulburare adusă dreptului de proprietate publică; b) să îl introducă în proces pe titularul dreptului de proprietate publică, în condițiile prevăzute de Codul de procedură civilă. (3) Dispozițiile art. 563 se aplică în mod corespunzător. CAPITOLUL II Drepturile reale corespunzătoare proprietății publice Secțiunea 1 Dispoziții generale Drepturile reale corespunzătoare proprietății publice Art. 866. – Drepturile reale corespunzătoare proprietății publice sunt dreptul de administrare, dreptul de concesiune și dreptul de folosință cu titlu gratuit. Secțiunea a 2-a Dreptul de administrare Constituirea dreptului de administrare Art. 867. – (1) Dreptul de administrare se constituie prin hotărâre a Guvernului, a consiliului județean sau, după caz, a consiliului local. (2) Autoritățile prevăzute la alin. (l) controlează modul de exercitare a dreptului de administrare. Exercitarea dreptului de administrare Art. 868. – (1) Dreptul de administrare aparține regiilor autonome sau, după caz, autorităților administrației publice centrale sau locale și altor instituții publice de interes național, județean ori local. (2) Titularul dreptului de administrare poate folosi și dispune de bunul dat în administrare în condițiile stabilite de lege și, dacă este cazul, de actul de constituire. Stingerea dreptului de administrare Art. 869. – Dreptul de administrare încetează odată cu încetarea dreptului de proprietate publică sau prin actul de revocare emis, în condițiile legii, dacă interesul o impune, de organul care l-a constituit. Apărarea dreptului de administrare Art. 870. – (1) Apărarea în justiție a dreptului de administrare revine titularului dreptului. (2) Dispozițiile art. 696 alin. (1) se aplică în mod corespunzător. 158 Secțiunea a 3-a Dreptul de concesiune Conținutul dreptului de concesiune Art. 871. – (1) Concesionarul are dreptul și, în același timp, obligația de exploatare a bunului, în schimbul unei redevențe și pentru o durată determinată, cu respectarea condițiilor prevăzute de lege și a contractului de concesiune. (2) Calitatea de concesionar o poate avea orice persoană fizică sau persoană juridică. (3) Procedura de concesionare, precum și încheierea, executarea și încetarea contractului de concesiune sunt supuse condițiilor prevăzute de lege. Exercitarea dreptului de concesiune Art. 872. – (1) Concesionarul poate efectua orice acte materiale sau juridice necesare pentru a asigura exploatarea bunului. Cu toate acestea, sub sancțiunea nulității absolute, concesionarul nu poate înstrăina și nici greva bunul dat în concesiune sau, după caz, bunurile destinate ori rezultate din realizarea concesiunii și care trebuie, potrivit legii sau actului constitutiv, să fie predate concedentului la încetarea, din orice motive, a concesiunii. (2) Fructele, precum și, în limitele prevăzute de lege și în actul de constituire, productele bunului concesionat revin concesionarului. (3) În toate cazurile, exercitarea dreptului de concesiune este supusă controlului din partea concedentului, în condițiile legii și ale contractului de concesiune. Apărarea dreptului de concesiune Art. 873. – (1) Apărarea în justiție a dreptului de concesiune revine concesionarului. (2) Dispozițiile art. 696 alin. (1) se aplică în mod corespunzător. Secțiunea a 4-a Dreptul de folosință cu titlu gratuit Conținutul și limitele dreptului de folosință cu titlu gratuit Art. 874. – (1) Dreptul de folosință asupra bunurilor proprietate publică se acordă, cu titlu gratuit, pe termen limitat, în favoarea instituțiilor de utilitate publică. (2) În lipsa unor dispoziții contrare în actul de constituire, titularul nu beneficiază de fructele civile ale bunului. (3) Dispozițiile privind constituirea și încetarea dreptului de administrare se aplică în mod corespunzător. Apărarea dreptului de folosință cu titlu gratuit Art. 875. – (1) Apărarea în justiție a dreptului de folosință cu titlu gratuit revine titularului dreptului. (2) Dispozițiile art. 696 alin.(1) se aplică în mod corespunzător. 159 TITLUL VII Cartea funciară CAPITOLUL I Dispoziții generale Scopul și obiectul cărții funciare Art. 876. – (1) Cartea funciară descrie imobilele și arată drepturile reale ce au ca obiect aceste bunuri. (2) În cazurile prevăzute de lege pot fi înscrise în cartea funciară și alte drepturi, fapte sau raporturi juridice dacă au legătură cu imobilele cuprinse în cartea funciară. (3) Prin imobil, în sensul prezentului titlu, se înțelege una sau mai multe parcele de teren alăturate, indiferent de categoria de folosință, cu sau fără construcții, aparținând aceluiași proprietar, situate pe teritoriul unei unități administrativ-teritoriale și care sunt identificate printr-un număr cadastral unic. Drepturile tabulare Art. 877. – Drepturile reale imobiliare înscrise în cartea funciară sunt drepturi tabulare. Ele se dobândesc, modifică și sting numai cu respectarea regulilor de carte funciară. Obiectul drepturilor tabulare Art. 878. – (1) Obiectul drepturilor tabulare este imobilul, definit la art. 876 alin.(3), care după înscrierea în cartea funciară nu mai poate să fie modificat decât cu respectarea regulilor de carte funciară. (2) Aceeași carte funciară nu poate cuprinde decât un singur imobil. Modificarea imobilului înscris în cartea funciară Art. 879. – (1) Imobilul înscris în cartea funciară se poate modifica prin alipiri, dacă mai multe imobile alăturate se unesc într-un singur imobil sau dacă se adaugă o parte dintr-un imobil la un alt imobil ori, după caz, se mărește întinderea acestuia. (2) De asemenea, imobilul înscris în cartea funciară se modifică și prin dezlipiri, dacă se desparte o parte din imobil sau se micșorează întinderea acestuia. (3) Alipirea sau dezlipirea unui imobil grevat cu sarcini nu se poate face decât cu consimțământul titularilor acelor sarcini. Refuzul titularilor sarcinilor nu trebuie să fie abuziv, el putând fi cenzurat de către instanța judecătorească. (4) Dacă însă creditorii ipotecari consimt la alipirea, sau, după caz, atât la dezlipirea cât și la alipirea imobilului grevat la un alt imobil, în lipsă de convenție contrară, ipotecile vor lua rang după cele ce grevează imobilul la care s-a făcut alipirea. (5) Operațiunile de modificare a imobilului înscris în cartea funciară, prin alipiri sau dezlipiri, au caracter material și nu implică niciun transfer de proprietate. 160 Înscrierile în caz de alipire sau dezlipire Art. 880. – (1) În caz de alipire sau dezlipire, se vor efectua transcrieri, dacă un imobil trece dintr-o carte funciară în alta, sau reînscrieri, dacă transcriindu-se o parte din imobil într-o altă carte funciară, restul se trece în vechea carte funciară, cu menționarea noului număr cadastral. (2) Dacă întregul imobil înscris în cartea funciară a fost transcris, aceasta se va închide și nu va mai putea fi redeschisă pentru noi înscrieri. Felurile înscrierilor Art. 881. – (1) Înscrierile sunt de trei feluri: intabularea, înscrierea provizorie și notarea. (2) Intabularea și înscrierea provizorie au ca obiect drepturile tabulare, iar notarea se referă la înscrierea altor drepturi, acte, fapte sau raporturi juridice în legătură cu imobilele cuprinse în cartea funciară. (3) Înscrierea provizorie și notarea se fac numai în cazurile anume prevăzute de lege. Înscrierea drepturilor reale afectate de modalități Art. 882. – (1) Drepturile reale sub condiție suspensivă sau rezolutorie nu se intabulează. Ele se pot însă înscrie provizoriu. (2) Termenul extinctiv sau sarcina liberalității se va putea arăta atât în cuprinsul intabulării, cât și al înscrierii provizorii. Cercetarea cărții funciare Art. 883. – (1) Orice persoană, fără a fi ținută să justifice vreun interes, poate cerceta orice carte funciară, precum și celelalte documente cu care aceasta se întregește, potrivit legii, cu excepția evidențelor privitoare la siguranța națională. Mapa cu înscrisurile care au stat la baza efectuării înscrierilor în cartea funciară poate fi consultată de orice persoană interesată cu respectarea dispozițiilor legale cu privire la prelucrarea datelor cu caracter personal și libera circulație a acestor date. (2) La cerere, se vor elibera extrase sau copii certificate, conforme cu exemplarul original aflat în arhivă. (3) Nimeni nu va putea invoca faptul că nu a avut cunoștință de existența vreunei înscrieri efectuate în cartea funciară sau, după caz, a unei cereri de înscriere înregistrate la biroul de cadastru și publicitate imobiliară. Procedura de înscriere Art. 884. – Procedura de înscriere în cartea funciară se va stabili prin lege specială. CAPITOLUL II Înscrierea drepturilor tabulare Dobândirea și stingerea drepturilor reale asupra imobilelor Art. 885. – (1) Sub rezerva unor dispoziții legale contrare, drepturile reale asupra imobilelor cuprinse în cartea funciară se dobândesc, atât între părți, cât și față de terți, numai prin înscrierea lor în cartea funciară, pe baza actului sau faptului care a justificat înscrierea. (2) Drepturile reale se vor pierde sau stinge numai prin radierea lor din cartea funciară cu consimțământul titularului dat prin act autentic notarial. Acest consimțământ nu este necesar dacă dreptul se stinge prin împlinirea termenului arătat în înscriere ori prin decesul sau, după caz, prin încetarea existenței juridice 161 a titularului, dacă acesta era o persoană juridică. (3) Dacă dreptul ce urmează să fie radiat este grevat în folosul unei terțe persoane, radierea se va face cu păstrarea dreptului acestei persoane, cu excepția cazurilor anume prevăzute de lege. (4) Hotărârea judecătorească definitivă sau, în cazurile prevăzute de lege, actul autorității administrative, va înlocui acordul de voință sau, după caz, consimțământul titularului. Modificarea drepturilor reale asupra imobilelor Art. 886. – Modificarea unui drept real imobiliar se face potrivit regulilor stabilite pentru dobândirea sau stingerea drepturilor reale, dacă prin lege nu se dispune altfel. Dobândirea unor drepturi reale fără înscriere Art. 887. – (1) Drepturile reale se dobândesc fără înscriere în cartea funciară când provin din moștenire, accesiune naturală, vânzare silită, expropriere pentru cauză de utilitate publică, precum și în alte cazuri expres prevăzute de lege. (2) Cu toate acestea, în cazul vânzării silite, dacă urmărirea imobilului nu a fost în prealabil notată în cartea funciară, drepturile reale astfel dobândite nu vor putea fi opuse terților dobânditori de bună-credință. (3) În cazurile prevăzute la alin. (1), titularul drepturilor astfel dobândite nu va putea însă dispune de ele prin cartea funciară decât după ce s-a făcut înscrierea. Condițiile de înscriere Art. 888. – Înscrierea în cartea funciară se efectuează în baza actului autentic notarial, a hotărârii judecătorești rămasă definitivă, a certificatului de moștenitor sau în baza unui alt act în cazurile în care legea prevede aceasta. Renunțarea la dreptul de proprietate Art. 889. – (1) Proprietarul poate renunța la dreptul său printr-o declarație autentică notarială înregistrată la biroul de cadastru și publicitate imobiliară pentru a se înscrie radierea dreptului. (2) În acest caz, comuna, orașul sau municipiul, după caz, poate cere înscrierea dreptului de proprietate în folosul său, în baza hotărârii consiliului local, cu respectarea dispozițiilor legale privind transferul drepturilor reale imobiliare, dacă o altă persoană nu a solicitat înscrierea în temeiul uzucapiunii. (3) În situația bunurilor grevate de sarcini reale unitatea administrativteritorială care a preluat bunul este ținută în limita valorii bunului. Data producerii efectelor înscrierilor Art. 890. – (1) Înscrierile în cartea funciară își vor produce efectele de la data înregistrării cererilor, ținându-se însă cont de data, ora și minutul înregistrării acestora în toate cazurile în care cererea a fost depusă personal, prin mandatar ori notar public sau, după caz, comunicată prin telefax, poștă electronică sau prin alte mijloace ce asigură transmiterea textului și confirmarea primirii cererii de înscriere cu toate documentele justificative. (2) În cazul drepturilor de ipotecă, ordinea înregistrării cererilor va determina și rangul acestora. (3) Dacă mai multe cereri s-au primit în aceeași zi prin poștă sau curier, drepturile de ipotecă vor avea același rang, iar celelalte drepturi vor dobândi numai provizoriu rang egal, urmând ca instanța să se pronunțe, la cererea 162 oricărei persoane interesate, asupra rangului și, dacă va fi cazul, asupra radierii înscrierii nevalabile. (4) În cazul în care două sau mai multe drepturi au primit provizoriu rang egal, potrivit dispozițiilor alin. (3), va fi preferat, indiferent de data certă a titlurilor aflate în concurs, cel care a fost pus în posesia bunului sau, după caz, cel față de care debitorul și-a executat cel dintâi obligațiile ce îi incumbă, cu excepția drepturilor de ipotecă care vor avea același rang. În situația în care niciunul din dobânditori n-a fost pus în posesia bunului sau, după caz, debitorul nu și-a executat obligațiile față de niciunul dintre ei, va fi preferat cel care a sesizat cel dintâi instanța de judecată în temeiul dispozițiilor prezentului articol. (5) Dispozițiile alin. (3) și (4) se aplică și atunci când în aceeași zi o cerere de înscriere a fost primită personal, iar alta prin poștă sau curier. Conflictul dintre terții dobânditori de la un autor comun Art. 891. – În cazul în care două sau mai multe persoane au fost îndreptățite să dobândească, prin acte încheiate cu același autor, drepturi asupra aceluiași imobil care se exclud reciproc, cel care și-a înscris primul dreptul va fi socotit titularul dreptului tabular, indiferent de data titlului în temeiul căruia s-a săvârșit înscrierea în cartea funciară. Situația terțului dobânditor de reacredință Art. 892. – (1) Cel care a fost îndreptățit, printr-un act juridic valabil încheiat, să înscrie un drept real în folosul său poate cere radierea din cartea funciară a unui drept concurent sau, după caz, acordarea de rang preferențial față de înscrierea efectuată de altă persoană, însă numai dacă sunt întrunite următoarele trei condiții: a) actul juridic în temeiul căruia se solicită radierea sau acordarea rangului preferențial să fie anterior aceluia în baza căruia terțul și-a înscris dreptul; b) dreptul reclamantului și cel al terțului dobânditor să provină de la un autor comun; c) înscrierea dreptului în folosul reclamantului să fi fost împiedicată de terțul dobânditor prin violență sau viclenie, după caz. (2) Radierea sau acordarea rangului preferențial poate fi cerută și dacă violența ori viclenia a provenit de la o altă persoană decât terțul dobânditor, dar numai dacă acesta din urmă a cunoscut sau, după caz, trebuia să cunoască această împrejurare la data încheierii contractului în baza căruia a dobândit dreptul intabulat în folosul său. (3) Dreptul la acțiune se prescrie în termen de 3 ani de la data înscrierii de către terț a dreptului în folosul său. Persoanele împotriva cărora se poate face înscrierea drepturilor tabulare Art. 893. – Înscrierea unui drept real se poate efectua numai: a) împotriva aceluia care, la data înregistrării cererii, este înscris ca titular al dreptului asupra căruia înscrierea urmează să fie făcută; b) împotriva aceluia care, înainte de a fi fost înscris, și-a grevat dreptul, dacă amândouă înscrierile se cer deodată. 163 Înscrierea drepturilor reale în cazul actelor juridice succesive Art. 894. – În cazul în care un drept supus înscrierii în cartea funciară a făcut obiectul unor cesiuni succesive fără ca înscrierile să fi fost efectuate, cel din urmă îndreptățit nu va putea cere înscrierea dreptului în folosul său decât dacă solicită, odată cu înscrierea acestuia, și înscrierea dobândirilor succesive anterioare pe care le va dovedi cu înscrisuri originale sau copii legalizate, după caz. Înscrierile întemeiate pe obligațiile defunctului Art. 895. – Înscrierile întemeiate pe obligațiile defunctului se vor putea săvârși și după ce dreptul a fost înscris pe numele moștenitorului, însă numai în măsura în care moștenitorul este ținut de aceste obligații. Acțiunea în prestație tabulară Art. 896. – (1) În cazurile în care cel obligat să transmită, să constituie ori să modifice în folosul altuia un drept real asupra unui imobil nu își execută obligațiile necesare pentru înscrierea în cartea funciară, se va putea cere instanței judecătorești să dispună înscrierea; dreptul la acțiune este prescriptibil în condițiile legii. (2) Dacă acțiunea în prestație tabulară a fost notată în cartea funciară, hotărârea judecătorească se va înscrie, din oficiu, și împotriva acelora care au dobândit vreun drept tabular după notare. Efectele acțiunii în prestație tabulară față de terțul dobânditor de reacredință Art. 897. – (1) Acțiunea în prestație tabulară se va putea îndrepta și împotriva terțului dobânditor înscris anterior în cartea funciară, dacă actul juridic invocat de reclamant este anterior celui în temeiul căruia a fost înscris dreptul terțului dobânditor, iar acesta a fost de rea-credință la data încheierii actului. (2) Dreptul la acțiune împotriva terțului se prescrie în termen de 3 ani de la data înscrierii de către acesta a dreptului în folosul său, cu excepția cazului în care dreptul la acțiune al reclamantului contra antecesorului tabular s-a prescris mai înainte. Înscrierea provizorie Art. 898. – În afara altor cazuri prevăzute de lege, înscrierea provizorie în cartea funciară se va putea cere: 1. dacă dreptul real dobândit este afectat de o condiție suspensivă ori rezolutorie sau dacă privește ori grevează o construcție viitoare; în cazul înscrierii provizorii având ca obiect o construcție viitoare, justificarea acesteia se face în condițiile legii; 2. dacă, în temeiul unei hotărâri care nu este încă definitivă, partea căzută în pretenții a fost obligată la strămutarea, constituirea sau stingerea unui drept tabular ori cel care administrează bunurile unei alte persoane a fost obligat să dea o garanție ipotecară; 3. dacă debitorul a consemnat sumele pentru care a fost înscrisă ipoteca; 4. dacă se dobândește un drept tabular înscris provizoriu; 5.dacă ambele părți consimt doar pentru efectuarea unei înscrieri provizorii. Efectele înscrierii provizorii Art. 899. – (1) Înscrierea provizorie are ca efect dobândirea, modificarea sau stingerea unui drept tabular de la data înregistrării cererii, sub condiția și în 164 măsura justificării ei. (2) Justificarea unei înscrieri provizorii se face cu consimțământul celui împotriva căruia s-a efectuat înscrierea provizorie sau în temeiul unei hotărâri judecătorești definitive. (3) Justificarea radierii dreptului de ipotecă se face în temeiul hotărârii judecătorești de validare rămase definitive, a consimțământului creditorului dat în formă autentică, a procesului-verbal întocmit de executorul judecătoresc prin care se constată acceptarea plății sau, după caz, a încheierii întocmite de acesta prin care se constată efectuarea plății, rămasă definitivă. (4) Justificarea unei înscrieri provizorii își întinde efectul asupra tuturor înscrierilor care s-au făcut condiționat de justificarea ei; nejustificarea unei înscrieri provizorii atrage, la cererea celui interesat, radierea ei și a tuturor înscrierilor care s-au făcut condiționat de justificarea ei. Prezumția existenței sau inexistenței unui drept tabular Art. 900. – (1) Dacă în cartea funciară s-a înscris un drept real în folosul unei persoane, se prezumă că dreptul există în folosul ei. (2) Dacă un drept real s-a radiat din cartea funciară, se prezumă că acel drept nu există. (3) Dovada contrară se poate face numai în cazurile prevăzute la art. 887, precum și pe calea acțiunii în rectificare. Dobândirea cu bună-credință a unui drept tabular Art. 901. – (1) Sub rezerva unor dispoziții legale contrare, oricine a dobândit cu bună-credință vreun drept real înscris în cartea funciară, în temeiul unui act juridic cu titlu oneros, va fi socotit titularul dreptului înscris în folosul său, chiar dacă, la cererea adevăratului titular, dreptul autorului său este radiat din cartea funciară. (2) Terțul dobânditor este considerat de bună-credință numai dacă, la data înregistrării cererii de înscriere a dreptului în folosul său, sunt îndeplinite următoarele condiții: a) nu a fost înregistrată nicio acțiune prin care se contestă cuprinsul cărții funciare; b) din cuprinsul cărții funciare nu rezultă nicio cauză care să justifice rectificarea acesteia în favoarea altei persoane; și c) nu a cunoscut, pe altă cale, inexactitatea cuprinsului cărții funciare. (3) Dispozițiile prezentului articol sunt aplicabile și terțului care a dobândit cu bună-credință un drept de ipotecă în temeiul unui act juridic încheiat cu titularul de carte funciară ori cu succesorul său în drepturi, după caz. (4) Dispozițiile prezentului articol nu pot fi însă opuse de o parte contractantă celeilalte și nici de succesorii lor universali sau cu titlu universal, după caz. 165 CAPITOLUL III Notarea unor drepturi, fapte și raporturi juridice Actele sau faptele supuse notării Art. 902. – (1) Drepturile, faptele sau alte raporturi juridice prevăzute la art. 876 alin. (2) devin opozabile terțelor persoane exclusiv prin notare, dacă nu se dovedește că au fost cunoscute pe altă cale, în afara cazului în care din lege rezultă că simpla cunoaștere a acestora nu este suficientă pentru a suplini lipsa de publicitate. În caz de conflict de drepturi care provin de la un autor comun, dispozițiile art. 890-892, 896 și art. 897 se aplică în mod corespunzător. (2) În afara altor cazuri prevăzute de lege, sunt supuse notării în cartea funciară: 1.punerea sub interdicție judecătorească și ridicarea acestei măsuri; 2. cererea de declarare a morții unei persoane fizice, hotărârea judecătorească de declarare a morții și cererea de anulare sau de rectificare a hotărârii judecătorești de declarare a morții; 3. calitatea de bun comun a unui imobil; 4. convenția matrimonială, precum și modificarea sau, după caz, înlocuirea ei; 5. destinația unui imobil de locuință a familiei; 6. locațiunea și cesiunea de venituri; 7. aportul de folosință la capitalul social al unei societăți; 8. interdicția convențională de înstrăinare sau de grevare a unui drept înscris; 9. vânzarea făcută cu rezerva dreptului de proprietate; 10. dreptul de a revoca sau denunța unilateral contractul; 11. pactul comisoriu și declarația de rezoluțiune sau de reziliere unilaterală a contractului; 12. antecontractul și pactul de opțiune; 13. dreptul de preempțiune născut din convenții; 14. intenția de a înstrăina sau de a ipoteca; 15. schimbarea rangului ipotecii, poprirea, gajul sau constituirea altei garanții reale asupra creanței ipotecare; 16. deschiderea procedurii insolvenței, ridicarea dreptului de administrare al debitorului supus acestei măsuri, precum și închiderea acestei proceduri; 17. sechestrul, urmărirea imobilului, a fructelor ori veniturilor sale; 18. acțiunea în prestație tabulară, acțiunea în justificare și acțiunea în rectificare; 19. acțiunile pentru apărarea drepturilor reale înscrise în cartea funciară, acțiunea în partaj, acțiunile în desființarea actului juridic pentru nulitate, rezoluțiune ori alte cauze de ineficacitate, acțiunea revocatorie, precum și orice alte acțiuni privitoare la alte drepturi, fapte, alte raporturi juridice în legătură cu imobilele înscrise; 20. punerea în mișcare a acțiunii penale pentru o înscriere în cartea funciară săvârșită printr-o faptă prevăzută de legea penală. (3) În sensul prezentului articol, prin terți se înțelege orice persoană care a dobândit un drept real sau un alt drept în legătură cu imobilul înscris în cartea funciară. 166 Actele sau faptele care pot fi notate în cartea funciară Art. 903. – Se vor putea nota în cartea funciară fără însă ca opozabilitatea față de terți să depindă de această înscriere: 1. incapacitatea sau restrângerea, prin efectul legii, a capacității de exercițiu ori de folosință; 2. declarația de utilitate publică în vederea exproprierii unui imobil; 3. orice alte fapte sau raporturi juridice care au legătură cu imobilul și care sunt prevăzute în acest scop de lege. Notarea intenției de a înstrăina sau de a ipoteca Art. 904. – (1) Proprietarul unui imobil poate cere ca intenția sa de a înstrăina sau de a ipoteca în folosul unei anumite persoane să fie notată, arătând în acest din urmă caz și suma ce corespunde obligației garantate. (2) Dacă înstrăinarea sau ipotecarea se realizează în termen de 3 luni de la notarea intenției de a înstrăina sau ipoteca, dreptul înscris va avea rangul notării. Pierderea efectului notării Art. 905. – (1) Notarea intenției de a înstrăina sau de a ipoteca își pierde efectul prin trecerea unui termen de 3 luni de la data înregistrării cererii. (2) Anul, luna și ziua în care notarea își pierde efectul vor fi menționate atât în notare, cât și în încheierea ce a dispus-o. Notarea antecontractelor și a pactelor de opțiune Art. 906. – (1) Promisiunea de a încheia un contract având ca obiect dreptul de proprietate asupra imobilului sau un alt drept în legătură cu acesta se poate nota în cartea funciară, dacă promitentul este înscris în cartea funciară ca titularul dreptului care face obiectul promisiunii, iar antecontractul, sub sancțiunea respingerii cererii de notare, prevede termenul în care urmează a fi încheiat contractul. Notarea se poate efectua oricând în termenul stipulat în antecontract pentru executarea sa, dar nu mai târziu de 6 luni de la expirarea lui. (2) Promisiunea se va putea radia, dacă cel îndreptățit nu a cerut instanței pronunțarea unei hotărâri care să țină loc de contract, în termen de 6 luni de la trecerea termenului fixat pentru încheierea lui sau dacă, între timp, imobilul a fost definitiv adjudecat în cadrul vânzării silite de către un terț care nu este ținut să răspundă de obligațiile promitentului. (3) Radierea se va dispune din oficiu, dacă, până la expirarea termenului de 6 luni prevăzut la alin. (2), n-a fost cerută înscrierea dreptului care a făcut obiectul promisiunii, cu excepția cazului când cel îndreptățit a cerut notarea în cartea funciară a acțiunii prevăzute la alin. (2). De asemenea, promisiunea se va radia din oficiu în toate cazurile când, până la încheierea contractului amintit mai sus ori până la soluționarea definitivă a acțiunii prevăzute la alin. (2), imobilul a fost definitiv adjudecat în cadrul vânzării silite de către un terț care nu este ținut să răspundă de obligațiile promitentului. (4) Dispozițiile prezentului articol se aplică prin asemănare și pactelor de opțiune notate în cartea funciară. În aceste cazuri, dacă, până la expirarea termenului stipulat în contract pentru exercitarea opțiunii, beneficiarul pactului nu solicită, în baza declarației de opțiune și a dovezii comunicării sale către cealaltă parte, intabularea dreptului ce urmează a fi dobândit, se va dispune din oficiu radierea pactului înscris în folosul său. 167 CAPITOLUL IV Rectificarea înscrierilor de carte funciară Noțiunea Art. 907. – (1) Când o înscriere făcută în cartea funciară nu corespunde cu situația juridică reală, se poate cere rectificarea acesteia. (2) Prin rectificare se înțelege radierea, îndreptarea sau corectarea oricărei înscrieri inexacte efectuate în cartea funciară. (3) Situația juridică reală trebuie să rezulte dintr-o recunoaștere făcută de titularul înscrierii a cărei rectificare se solicită prin declarație în formă autentică notarială ori dintr-o hotărâre judecătorească definitivă pronunțată împotriva acestuia, prin care s-a admis acțiunea de fond. Acțiunea de fond poate fi, după caz, o acțiune în nulitate, rezoluțiune, reducțiune sau orice altă acțiune întemeiată pe o cauză de ineficacitate a actului. Rectificarea intabulării sau înscrierii provizorii Art. 908. – (1) Orice persoană interesată poate cere rectificarea unei intabulări sau înscrieri provizorii, dacă: 1. înscrierea, încheierea sau, după caz, actul în temeiul căruia s-a dispus înscrierea nu este valabil; 2. dreptul înscris a fost greșit calificat; 3. nu mai sunt întrunite condițiile de existență a dreptului înscris sau au încetat efectele actului juridic în temeiul căruia s-a făcut înscrierea; 4. înscrierea în cartea funciară nu mai este, din orice alte motive, în concordanță cu situația juridică reală a imobilului. (2) Rectificarea înscrierilor în cartea funciară se poate face fie pe cale amiabilă, prin declarația autentică notarială a titularului dreptului ce urmează a fi radiat sau modificat, fie în caz de litigiu prin hotărâre judecătorească definitivă. (3) Când dreptul înscris în cartea funciară urmează a fi rectificat, titularul lui este obligat sa predea celui îndreptățit, odată cu consimțământul în formă autentică notarială pentru efectuarea rectificării și înscrisurile necesare, iar în caz contrar, persoana interesată va putea solicita instanței să dispună înscrierea în cartea funciară. În acest din urmă caz, hotărârea instanței de judecată va suplini consimțământul la înscriere al părții care are obligația de a preda înscrisurile necesare rectificării. (4) Acțiunea în rectificare poate fi introdusă concomitent sau separat, după ce a fost admisă acțiunea de fond, când este cazul. Ea poate fi formulată atât împotriva dobânditorului nemijlocit, cât și împotriva terților dobânditori, cu titlu oneros sau cu titlu gratuit, în condițiile prevăzute la art. 909, cu excepția acțiunii întemeiate pe dispozițiile alin. (1) pct. 3 și 4, care nu poate fi pornită împotriva terților care și-au înscris vreun drept real, dobândit cu bună-credință și printr-un act juridic cu titlu oneros sau, după caz, în temeiul unui contract de ipotecă, întemeindu-se pe cuprinsul cărții funciare. Termenele de exercitare a acțiunii în rectificare Art. 909. – (1) Sub rezerva prescripției dreptului la acțiunea în fond, acțiunea în rectificare este imprescriptibilă față de dobânditorul nemijlocit, precum și față de terțul care a dobândit cu rea-credință dreptul înscris în folosul său. Dacă 168 acțiunea de fond introdusă pe cale separată a fost admisă, acțiunea în rectificare este, de asemenea, imprescriptibilă atât împotriva celor care au fost chemați în judecată, cât și împotriva terților care au dobândit un drept real după ce acțiunea de fond a fost notată în cartea funciară. (2) Față de terțele persoane care au dobândit cu bună-credință un drept real prin donație sau legat cu titlu particular, acțiunea în rectificare, sub rezerva prescripției dreptului la acțiunea de fond, nu se va putea introduce decât în termen de 5 ani, socotiți de la înregistrarea cererii lor de înscriere. (3) De asemenea, sub rezerva prescripției dreptului la acțiunea în fond, acțiunea în rectificare, întemeiată exclusiv pe dispozițiile art. 908 alin. (1) pct. 1 și 2, se va putea îndrepta și împotriva terțelor persoane care și-au înscris vreun drept real, dobândit cu bună-credință și printr-un act juridic cu titlu oneros sau, după caz, în temeiul unui contract de ipotecă, întemeindu-se pe cuprinsul cărții funciare. În aceste cazuri, termenul va fi de 3 ani, socotiți de la data înregistrării cererii de înscriere formulate de către dobânditorul nemijlocit al dreptului a cărui rectificare se cere, cu excepția cazului când încheierea, prin care s-a ordonat înscrierea care face obiectul acțiunii în rectificare, a fost comunicată celui îndreptățit, caz în care termenul va fi de un an de la comunicarea acesteia. (4) Termenele prevăzute la alin. (2) și (3) sunt termene de decădere. Efectele admiterii acțiunii în rectificare Art. 910. – (1) Hotărârea prin care se admite rectificarea unei înscrieri nu va aduce atingere drepturilor înscrise în folosul celor care nu au fost părți în cauză. (2) Dacă însă acțiunea în rectificare a fost notată în cartea funciară, hotărârea judecătorească de admitere se va înscrie, din oficiu, și împotriva acelora care au dobândit vreun drept tabular după notare, care se va radia odată cu dreptul autorului lor. Rectificarea notării în cartea funciară Art. 911. – (1) În lipsa consimțământul titularului, orice persoană interesată va putea cere rectificarea unei notări în cazurile prevăzute la art. 908, precum și ori de câte ori, din alte cauze, notarea nu este sau a încetat să fie exactă. (2) Rectificarea se va încuviința în temeiul unei hotărâri judecătorești definitive; dreptul la acțiune este imprescriptibil. (3) Dispozițiile art. 910 rămân aplicabile. Radierea drepturilor condiționale Art. 912. – (1) Dreptul afectat de o condiție suspensivă se va radia din oficiu, dacă nu se dovedește îndeplinirea condiției care afectează dreptul, în termen de 5 ani de la înscriere. (2) Tot astfel, se va radia condiția rezolutorie, dacă nu s-a cerut, în temeiul ei, radierea dreptului înscris sub o asemenea modalitate, timp de 10 ani de la înscriere. Îndreptarea erorilor materiale Art. 913. – Erorile materiale săvârșite cu prilejul înscrierilor efectuate în cartea funciară, altele decât cele care constituie cazuri de rectificare, se pot îndrepta la cerere sau din oficiu. Dispozițiile art. 909-911 sunt aplicabile în mod corespunzător. 169 Modificarea descrierii imobilului Art. 914. – Proprietarul imobilului înscris în cartea funciară va putea cere oricând modificarea mențiunilor din cartea funciară privitoare la descrierea, destinația sau suprafața acestuia, în condițiile legii. Răspunderea pentru ținerea defectuoasă a cărții funciare Art. 915. – (1) Cel prejudiciat printr-o faptă săvârșită, chiar din culpă, în păstrarea și administrarea cărții funciare va putea cere obligarea, în solidar, la plata de despăgubiri a oficiului teritorial de cadastru și publicitate imobiliară de la locul situării imobilului și a persoanei răspunzătoare de prejudiciul astfel cauzat, dacă prejudiciul nu a putut fi înlăturat, în tot sau în parte, prin exercitarea acțiunilor și căilor de atac prevăzute de lege. (2) Dreptul la acțiune se prescrie într-un termen de un an, socotit din ziua în care cel vătămat a cunoscut faptul păgubitor, însă nu mai târziu de 3 ani de la data când s-a săvârșit fapta prin care s-a cauzat prejudiciul. Prescripția este suspendată prin exercitarea acțiunilor și căilor de atac prevăzute de lege pentru înlăturarea efectelor faptei păgubitoare. TITLUL VIII Posesia Capitolul I Dispoziții generale Noțiunea Art. 916. – (1) Posesia este exercitarea în fapt a prerogativelor dreptului de proprietate asupra unui bun de către persoana care îl stăpânește și care se comportă ca un proprietar. (2) Dispozițiile prezentului titlu se aplică, în mod corespunzător, și în privința posesorului care se comportă ca un titular al altui drept real, cu excepția drepturilor reale de garanție. Exercitarea posesiei Art. 917. – (1) Posesorul poate exercita prerogativele dreptului de proprietate asupra bunului fie în mod nemijlocit, prin putere proprie, fie prin intermediul unei alte persoane. (2) Persoanele lipsite de capacitate de exercițiu și persoanele juridice exercită posesia prin reprezentantul lor legal. Cazurile care nu constituie posesie Art. 918. – (1) Nu constituie posesie stăpânirea unui bun de către un detentor precar, precum: a) locatarul, comodatarul, depozitarul, creditorul gajist; b) titularul dreptului de superficie, uzufruct, uz, abitație sau servitute, față de nuda proprietate; c) fiecare coproprietar, în proporție cu cotele-părți ce revin celorlalți coproprietari; d) orice altă persoană care, deținând temporar un bun al altuia, este 170 obligată să îl restituie sau care îl stăpânește cu îngăduința acestuia. (2) Detentorul precar poate invoca efectele recunoscute posesiei numai în cazurile și limitele prevăzute de lege. Prezumția de posesie și prezumția de proprietate Art. 919. – (1) Până la proba contrară, acela care stăpânește bunul este prezumat posesor. (2) Detenția precară, o dată dovedită, este prezumată că se menține până la proba intervertirii sale. (3) Până la proba contrară, posesorul este considerat proprietar, cu excepția imobilelor înscrise în cartea funciară. Intervertirea precarității în posesie Art. 920. – (1) Intervertirea detenției precare în posesie nu se poate face decât în următoarele cazuri: a) dacă detentorul precar încheie cu bună-credință un act translativ de proprietate cu titlu particular cu altă persoană decât cu proprietarul bunului; b) dacă detentorul săvârșește împotriva posesorului acte de rezistență neechivoce în privința intenției sale de a începe să se comporte ca un proprietar; în acest caz, intervertirea nu se va produce însă mai înainte de împlinirea termenului prevăzut pentru restituirea bunului; c) dacă detentorul precar înstrăinează bunul, printr-un act translativ de proprietate cu titlu particular, cu condiția ca dobânditorul să fie de bunăcredință. (2) În cazul imobilelor înscrise în cartea funciară, dobânditorul este de bună-credință dacă înscrie dreptul în folosul său întemeindu-se pe cuprinsul cărții funciare. În celelalte cazuri, este de bună-credință dobânditorul care nu cunoștea și nici nu trebuia, după împrejurări, să cunoască lipsa calității de proprietar a celui de la care a dobândit bunul. Încetarea posesiei Art. 921. – Posesia încetează prin: a) transformarea sa în detenție precară; b) înstrăinarea bunului; c) abandonarea bunului mobil sau înscrierea în cartea funciară a declarației de renunțare la dreptul de proprietate asupra unui bun imobil; d) pieirea bunului; e) trecerea bunului în proprietate publică; f) înscrierea dreptului de proprietate al comunei, orașului sau municipiului, după caz, conform art. 889 alin. (2); g) deposedare, dacă posesorul rămâne lipsit de posesia bunului mai mult de un an. CAPITOLUL II Viciile posesiei Viciile posesiei Art. 922. – (1) În afara situațiilor prevăzute de lege, nu poate produce efecte juridice decât posesia utilă. (2) Nu este utilă posesia discontinuă, tulburată sau clandestină. Până la proba contrară, posesia este prezumată a fi utilă. 171 Discontinuitatea Art. 923. – Posesia este discontinuă atât timp cât posesorul o exercită cu intermitențe anormale în raport cu natura bunului. Violența Art. 924. – Posesia este tulburată atât timp cât este dobândită sau conservată prin acte de violență, fizică sau morală, care nu au fost provocate de o altă persoană. Clandestinitatea Art. 925. – Posesia este clandestină, dacă se exercită astfel încât nu poate fi cunoscută. Invocarea viciilor posesiei Art. 926. – (1) Discontinuitatea poate fi opusă posesorului de către orice persoană interesată. (2) Numai persoana față de care posesia este tulburată sau clandestină poate invoca aceste vicii. Încetarea viciilor posesiei Art. 927. – Posesia viciată devine utilă îndată ce viciul încetează. CAPITOLUL III Efectele posesiei Secțiunea 1 Dispoziții generale Uzucapiunea și dobândirea fructelor Art. 928. – În condițiile prezentului capitol, posesorul poate dobândi proprietatea asupra bunului posedat sau, după caz, asupra fructelor produse de acesta. Bunurile care nu pot fi uzucapate Art. 929. – Nu pot fi uzucapate bunurile care, înainte sau după intrarea în posesie, au fost declarate prin lege inalienabile. Secțiunea a 2-a Uzucapiunea imobiliară Uzucapiunea extratabulară Art. 930. – (1) Dreptul de proprietate asupra unui imobil și dezmembrămintele sale pot fi înscrise în cartea funciară, în temeiul uzucapiunii, în folosul celui care l-a posedat timp de 10 ani dacă: a) proprietarul înscris în cartea funciară a decedat ori, după caz, și-a încetat existența; b) a fost înscrisă în cartea funciară declarația de renunțare la proprietate; c) imobilul nu era înscris în nicio carte funciară. 172 (2) În toate cazurile, uzucapantul poate dobândi dreptul numai dacă și-a înregistrat cererea de înscriere în cartea funciară înainte ca o terță persoană să își fi înregistrat propria cerere de înscriere a dreptului în folosul său, pe baza unei cauze legitime, în cursul sau chiar după împlinirea termenului de uzucapiune. Uzucapiunea tabulară Art. 931. – (1) Drepturile celui care a fost înscris, fără cauză legitimă, în cartea funciară, ca proprietar al unui imobil sau titular al unui alt drept real, nu mai pot fi contestate când cel înscris cu bună-credință a posedat imobilul timp de 5 ani după momentul înregistrării cererii de înscriere, dacă posesia sa a fost neviciată. (2) Este suficient ca buna-credință să existe în momentul înregistrării cererii de înscriere și în momentul intrării în posesie. Curgerea termenului uzucapiunii Art. 932. – (1) În cazurile prevăzute la art. 930 alin. (l) lit. a) și b), termenul uzucapiunii nu începe să curgă înainte de data decesului sau, după caz, a încetării existenței juridice a proprietarului, respectiv înainte de data înscrierii declarației de renunțare la proprietate, chiar dacă intrarea în posesie s-a produs la o dată anterioară. (2) Viciile posesiei suspendă cursul uzucapiunii. Joncțiunea posesiilor Art. 933. - (1) Fiecare posesor este considerat că începe în persoana sa o nouă posesie, indiferent dacă bunul a fost transmis cu titlu universal sau particular. (2) Cu toate acestea, pentru a invoca uzucapiunea, posesorul actual poate să unească propria posesie cu aceea a autorului său. Alte dispoziții aplicabile Art. 934. – Dispozițiile prezentei secțiuni se completează, în mod corespunzător, cu cele privitoare la prescripția extinctivă. Secțiunea a 3-a Dobândirea proprietății mobiliare prin posesia de bună-credință Prezumția de titlu de proprietate Art. 935. – Oricine se află la un moment dat în posesia unui bun mobil este prezumat că are un titlu de dobândire a dreptului de proprietate asupra bunului. Opozabilitatea față de terți Art. 936. – Cu excepția cazurilor prevăzute de lege, posesia de bună-credință a bunului mobil asigură opozabilitatea față de terți a actelor juridice constitutive sau translative de drepturi reale. Dobândirea proprietății mobiliare prin posesia de bună-credință Art. 937. – (1) Persoana care, cu bună-credință, încheie cu un neproprietar un act translativ de proprietate cu titlu oneros având ca obiect un bun mobil devine proprietarul acelui bun din momentul luării sale în posesie efectivă. (2) Cu toate acestea, bunul pierdut sau furat poate fi revendicat de la posesorul de bună-credință, dacă acțiunea este intentată, sub sancțiunea decăderii, în termen de 3 ani de la data la care proprietarul a pierdut stăpânirea materială a bunului. (3) Dacă bunul pierdut sau furat a fost cumpărat dintr-un loc ori de la o 173 persoană care vinde în mod obișnuit bunuri de același fel ori dacă a fost adjudecat la o licitație publică, iar acțiunea în revendicare a fost introdusă înăuntrul termenului de 3 ani, posesorul de bună-credință poate reține bunul până la indemnizarea sa integrală pentru prețul plătit vânzătorului. (4) Dispozițiile prezentului articol nu se aplică bunurilor mobile care sunt accesorii unui imobil. (5) Dispozițiile prezentului articol se aplică în mod corespunzător și în legătură cu dobândirea dreptului de uzufruct și a dreptului de uz asupra unui bun mobil. Buna-credință Art. 938. – (1) Este de bună-credință posesorul care nu cunoștea și nici nu trebuia, după împrejurări, să cunoască lipsa calității de proprietar a înstrăinătorului. (2) Buna-credință trebuie să existe la data intrării în posesia efectivă a bunului. Dobândirea bunului mobil în temeiul uzucapiunii Art. 939. – Acela care posedă bunul altuia timp de 10 ani, în alte condiții decât cele prevăzute în prezenta secțiune, poate dobândi dreptul de proprietate, în temeiul uzucapiunii. Dispozițiile art. 932 alin. (2), art. 933 și 934 se aplică în mod corespunzător. Posesia titlurilor la purtător Art. 940. – Dispozițiile prezentei secțiuni se aplică și titlurilor la purtător, în măsura în care prin legi speciale nu se dispune altfel. Secțiunea a 4-a Ocupațiunea Dobândirea bunului prin ocupațiune Art. 941. – (1) Posesorul unui lucru mobil care nu aparține nimănui devine proprietarul acestuia, prin ocupațiune, de la data intrării în posesie. (2) Sunt lucruri fără stăpân bunurile mobile abandonate, precum și bunurile care, prin natura lor, nu au un proprietar, cum sunt animalele sălbatice, peștele și resursele acvatice vii din bazinele piscicole naturale, fructele de pădure, ciupercile comestibile din flora spontană, plantele medicinale și aromatice și altele asemenea, însă numai dacă intrarea în posesie se face în condițiile legii. (3) Lucrurile mobile de valoare foarte mică sau foarte deteriorate care sunt lăsate într-un loc public, inclusiv pe un drum public sau într-un mijloc de transport în comun, sunt considerate lucruri abandonate. Proprietatea bunului găsit Art. 942. – (1) Bunul mobil pierdut continuă să aparțină proprietarului său. (2) Găsitorul bunului este obligat ca, în termen de 10 zile, să-1 restituie proprietarului ori dacă acesta nu poate fi cunoscut, să-1 predea organului de poliție din localitatea în care a fost găsit. Acesta are obligația de a păstra bunul timp de 6 luni, fiind aplicabile în acest sens dispozițiile privitoare la depozitul necesar. (3) Organul de poliție va afișa la sediul său și pe pagina de internet un anunț privitor la pierderea bunului, cu menționarea tuturor elementelor de 174 descriere a acestuia. Proprietatea asupra bunului găsit în loc public Art. 943. – Dacă bunul a fost găsit într-un loc public, el va fi predat, pe bază de proces-verbal, persoanei care deține un titlu, altul decât titlul de proprietate publică, asupra locului respectiv, în termen de 3 zile de la data preluării bunului pierdut, această persoană este obligată să-l predea, pe bază de proces-verbal, organelor de poliție din localitate. În același termen, anunțul menționat la art. 942 alin. (3) se va afișa la locul unde a fost găsit bunul. Vânzarea bunului găsit Art. 944. – Dacă, datorită împrejurărilor sau a naturii bunului, păstrarea sa tinde să-i diminueze valoarea ori devine prea costisitoare, el va fi vândut prin licitație publică, conform legii. În acest caz, drepturile și obligațiile legate de bun se vor exercita în legătură cu prețul obținut în urma vânzării. Restituirea bunului găsit către proprietar Art. 945. – (1) Bunul sau prețul obținut din valorificarea lui se va remite proprietarului, dacă acesta îl pretinde, sub sancțiunea decăderii, în termenul prevăzut la art. 942 alin. (2) teza a II-a, însă nu mai înainte de a se achita cheltuielile legate de păstrarea bunului. (2) De asemenea, în cazul bunurilor cu valoare comercială, proprietarul este obligat să plătească găsitorului o recompensă reprezentând a zecea parte din preț sau din valoarea actuală a bunului. Obligația de plată a recompensei nu există în cazul prevăzut la art. 943 dacă găsitorul este persoana care deține spațiul ori un reprezentant sau un angajat al acesteia. (3) În cazul în care proprietarul a făcut o ofertă publică de recompensă, găsitorul are dreptul de a opta între suma la care s-a obligat proprietarul prin această ofertă și recompensa fixată de lege ori stabilită de către instanța judecătorească. (4) Dacă bunul ori prețul nu este pretins de proprietarul originar, el va fi considerat lucru fără stăpân și remis găsitorului pe bază de proces-verbal. În acest caz, găsitorul dobândește dreptul de proprietate prin ocupațiune. Dovada ocupațiunii se poate face prin procesul verbal menționat sau prin orice alt mijloc de probă. (5) Dacă găsitorul refuză să preia bunul sau prețul, acesta revine comunei, orașului sau municipiului pe teritoriul căruia a fost găsit și intră în domeniul privat al acesteia. Drepturile asupra tezaurului găsit Art. 946. – (1) Tezaurul este orice bun mobil ascuns sau îngropat, chiar involuntar, în privința căruia nimeni nu poate dovedi că este proprietar. (2) Dreptul de proprietate asupra tezaurului descoperit într-un bun imobil sau într-un bun mobil aparține, în cote egale, proprietarului bunului imobil sau al bunului mobil în care a fost descoperit și descoperitorului. (3) Dispozițiile prezentului articol nu se aplică bunurilor mobile culturale, calificate astfel potrivit legii, care sunt descoperite fortuit sau ca urmare a unor cercetări arheologice sistematice, și nici acelor bunuri care, potrivit legii, fac obiectul proprietății publice. 175 Alte dispoziții aplicabile Art. 947. – Dispozițiile prezentei secțiuni se aplică în mod corespunzător și persoanelor care, pe un alt temei, au dreptul la restituirea bunului pierdut. Secțiunea a 5-a Dobândirea fructelor prin posesia de bună-credință Condițiile dobândirii fructelor bunului posedat Art. 948. – (1) Posesorul de bună-credință dobândește dreptul de proprietate asupra fructelor bunului posedat. (2) Posesorul trebuie să fie de bună-credință la data perceperii fructelor. Fructele civile percepute anticipat revin posesorului în măsura în care buna sa credință se menține la data scadenței acestora. (3) În cazul fructelor produse de imobile înscrise în cartea funciară, bunacredință se apreciază în raport cu condițiile cerute terților dobânditori pentru a respinge acțiunea în rectificare. (4) În celelalte cazuri, posesorul este de bună-credință atunci când are convingerea că este proprietarul bunului în temeiul unui act translativ de proprietate ale cărui cauze de ineficacitate nu le cunoaște și nici nu ar trebui, după împrejurări, să le cunoască. Buna-credință încetează din momentul în care cauzele de ineficacitate îi sunt cunoscute. (5) Posesorul de rea-credință trebuie să restituie fructele percepute, precum și contravaloarea acelora pe care a omis să le perceapă. CAPITOLUL IV Acțiunile posesorii Acțiunile posesorii Art. 949. – (1) Cel care a posedat un bun cel puțin un an poate solicita instanței de judecată prevenirea ori înlăturarea oricărei tulburări a posesiei sale sau, după caz, restituirea bunului. De asemenea, posesorul este îndreptățit să pretindă despăgubiri pentru prejudiciile cauzate. (2) Exercițiul acțiunilor posesorii este recunoscut și detentorului precar. Persoanele împotriva cărora se pot introduce acțiunile posesorii Art. 950. – (1) Acțiunile posesorii pot fi introduse și împotriva proprietarului. (2) Acțiunea posesorie nu poate fi însă introdusă împotriva persoanei față de care există obligația de restituire a bunului. Termenul de exercitare a acțiunii posesorii Art. 951. – (1) În caz de tulburare ori de deposedare, pașnică sau violentă, acțiunea se introduce în termenul de prescripție de un an de la data tulburării sau deposedării. (2) Dacă tulburarea ori deposedarea este violentă, acțiunea poate fi introdusă și de cel care exercită o posesie viciată, indiferent de durata posesiei sale. 176 Luarea măsurilor pentru conservarea bunului posedat Art. 952. – (1) Dacă există motive temeinice să se considere că bunul posedat poate fi distrus ori deteriorat de un lucru aflat în posesia unei alte persoane sau ca urmare a unor lucrări, precum ridicarea unei construcții, tăierea unor arbori ori efectuarea unor săpături pe fondul învecinat, posesorul poate să ceară luarea măsurilor necesare pentru evitarea pericolului sau, dacă este cazul, încetarea lucrărilor. (2) Până la soluționarea cererii, posesorul ori, după caz, cealaltă persoană poate fi obligată la plata unei cauțiuni, lăsate la aprecierea instanței, numai în următoarele situații: a) dacă instanța dispune, în mod provizoriu, deplasarea lucrului ori încetarea lucrărilor, cauțiunea se stabilește în sarcina posesorului astfel încât să se poată repara prejudiciul ce s-ar cauza pârâtului prin această măsură; b) dacă instanța încuviințează menținerea lucrului în starea sa actuală ori continuarea lucrărilor, cauțiunea se stabilește în sarcina pârâtului astfel încât să se asigure posesorului sumele necesare pentru restabilirea situației anterioare. Cartea a IV - a Despre moștenire și liberalități TITLUL I Dispoziții referitoare la moștenire în general CAPITOLUL I Dispoziții generale Noțiunea Art. 953. – Moștenirea este transmiterea patrimoniului unei persoane fizice decedate către una sau mai multe persoane în ființă. Deschiderea moștenirii Art. 954. – (1) Moștenirea unei persoane se deschide în momentul decesului acesteia. (2) Moștenirea se deschide la ultimul domiciliu al defunctului. Dovada ultimului domiciliu se face cu certificatul de deces sau, după caz, cu hotărârea judecătorească declarativă de moarte rămasă definitivă. (3) Dacă ultimul domiciliu al defunctului nu este cunoscut sau nu se află pe teritoriul României, moștenirea se deschide la locul din țară aflat în circumscripția notarului public cel dintâi sesizat, cu condiția ca în această circumscripție să existe cel puțin un bun imobil al celui care lasă moștenirea. În cazul în care în patrimoniul succesoral nu există bunuri imobile, locul deschiderii moștenirii este în circumscripția notarului public cel dintâi sesizat, cu condiția ca în această circumscripție să se afle bunuri mobile ale celui ce lasă moștenirea. Atunci când în patrimoniul succesoral nu există bunuri situate în România, locul deschiderii moștenirii este în circumscripția notarului public cel 177 dintâi sesizat. (4) Dispozițiile alin. (3) se aplică în mod corespunzător atunci când primul organ sesizat în vederea desfășurării procedurii succesorale este instanța judecătorească. Felurile moștenirii Art. 955. – (1) Patrimoniul defunctului se transmite prin moștenire legală, în măsura în care cel care lasă moștenirea nu a dispus altfel prin testament. (2) O parte din patrimoniul defunctului se poate transmite prin moștenire testamentară, iar cealaltă parte prin moștenire legală. Actele juridice asupra moștenirii nedeschise Art. 956. – Dacă prin lege nu se prevede altfel, sunt lovite de nulitate absolută actele juridice având ca obiect drepturi eventuale asupra unei moșteniri nedeschise încă, precum actele prin care se acceptă moștenirea sau se renunță la aceasta, înainte de deschiderea ei, ori actele prin care se înstrăinează sau se promite înstrăinarea unor drepturi care s-ar putea dobândi la deschiderea moștenirii. CAPITOLUL II Condițiile generale ale dreptului de a moșteni Capacitatea de a moșteni Art. 957. – (1) O persoană poate moșteni dacă există la momentul deschiderii moștenirii. Dispozițiile art.36, 53 și art. 208 sunt aplicabile. (2) Dacă, în cazul morții mai multor persoane, nu se poate stabili că una a supraviețuit alteia, acestea nu au capacitatea de a se moșteni una pe alta. Nedemnitatea de drept Art. 958. – (1) Este de drept nedemnă de a moșteni: a) persoana condamnată penal pentru săvârșirea unei infracțiuni cu intenția de a-l ucide pe cel care lasă moștenirea; b) persoana condamnată penal pentru săvârșirea, înainte de deschiderea moștenirii, a unei infracțiuni cu intenția de a-l ucide pe un alt succesibil care, dacă moștenirea ar fi fost deschisă la data săvârșirii faptei, ar fi înlăturat sau ar fi restrâns vocația la moștenire a făptuitorului. (2) În cazul în care condamnarea pentru faptele menționate la alin. (1) este împiedicată prin decesul autorului faptei, prin amnistie sau prin prescripția răspunderii penale, nedemnitatea operează dacă acele fapte au fost constatate printr-o hotărâre judecătorească civilă definitivă. (3) Nedemnitatea de drept poate fi constatată oricând, la cererea oricărei persoane interesate sau din oficiu de către instanța de judecată ori de către notarul public, pe baza hotărârii judecătorești din care rezultă nedemnitatea. Nedemnitatea judiciară Art. 959. – (1) Poate fi declarată nedemnă de a moșteni: a) persoana condamnată penal pentru săvârșirea, cu intenție, împotriva celui care lasă moștenirea a unor fapte grave de violență, fizică sau morală, ori, după caz, unor fapte care au avut ca urmare moartea victimei; b) persoana care, cu rea-credință, a ascuns, a alterat, a distrus sau a falsificat testamentul defunctului; 178 c) persoana care, prin dol sau violență, l-a împiedicat pe cel care lasă moștenirea să întocmească, să modifice sau să revoce testamentul. (2) Sub sancțiunea decăderii, orice succesibil poate cere instanței judecătorești să declare nedemnitatea în termen de un an de la data deschiderii moștenirii. Introducerea acțiunii constituie un act de acceptare tacită a moștenirii de către succesibilul reclamant. (3) Dacă hotărârea de condamnare pentru faptele prevăzute la alin. (1) lit. a) se pronunță ulterior datei deschiderii moștenirii, termenul de un an se calculează de la data rămânerii definitive a hotărârii de condamnare. (4) Atunci când condamnarea pentru faptele menționate la alin. (1) lit. a) este împiedicată prin decesul autorului faptei, prin amnistie sau prin prescripția răspunderii penale, nedemnitatea se poate declara dacă acele fapte au fost constatate printr-o hotărâre judecătorească civilă definitivă. În acest caz, termenul de un an curge de la apariția cauzei de împiedicare a condamnării, dacă aceasta a intervenit după deschiderea moștenirii. (5) În cazurile prevăzute la alin. (1) lit. b) și c), termenul de un an curge de la data când succesibilul a cunoscut motivul de nedemnitate, dacă această dată este ulterioară deschiderii moștenirii. (6) Comuna, orașul sau, după caz, municipiul în a cărui rază teritorială se aflau bunurile la data deschiderii moștenirii poate introduce acțiunea prevăzută la alin. (2), în cazul în care, cu excepția autorului uneia dintre faptele prevăzute la alin. (1), nu mai există alți succesibili. Dispozițiile alin. (2) – (5) se aplică în mod corespunzător. Efectele nedemnității Art. 960. – (1) Nedemnul este înlăturat atât de la moștenirea legală, cât și de la cea testamentară. (2) Posesia exercitată de nedemn asupra bunurilor moștenirii este considerată posesie de rea-credință. (3) Actele de conservare, precum și actele de administrare, în măsura în care profită moștenitorilor, încheiate între nedemn și terți, sunt valabile. De asemenea, se mențin și actele de dispoziție cu titlu oneros încheiate între nedemn și terții dobânditori de bună-credință, regulile din materia cărții funciare fiind însă aplicabile. Înlăturarea efectelor nedemnității Art. 961. – (1) Efectele nedemnității de drept sau judiciare pot fi înlăturate expres prin testament sau printr-un act autentic notarial de către cel care lasă moștenirea. Fără o declarație expresă, nu constituie înlăturare a efectelor nedemnității legatul lăsat nedemnului după săvârșirea faptei care atrage nedemnitatea. (2) Efectele nedemnității nu pot fi înlăturate prin reabilitarea nedemnului, amnistie intervenită după condamnare, grațiere sau prin prescripția executării pedepsei penale. Vocația la moștenire Art. 962. – Pentru a putea moșteni, o persoană trebuie să aibă calitatea cerută de lege sau să fi fost desemnată de către defunct prin testament. 179 TITLUL II Moștenirea legală CAPITOLUL I Dispoziții generale Moștenitorii legali Art. 963. – (1) Moștenirea se cuvine, în ordinea și după regulile stabilite în prezentul titlu, soțului supraviețuitor și rudelor defunctului, și anume descendenților, ascendenților și colateralilor acestuia, după caz. (2) Descendenții și ascendenții au vocație la moștenire indiferent de gradul de rudenie cu defunctul, iar colateralii numai până la gradul al patrulea inclusiv. (3) În lipsa moștenitorilor legali sau testamentari, patrimoniul defunctului se transmite comunei, orașului sau, după caz, municipiului în a cărui rază teritorială se aflau bunurile la data deschiderii moștenirii. Principiile generale ale devoluțiunii legale a moștenirii Art. 964. – (1) Rudele defunctului vin la moștenire în următoarea ordine: a) clasa întâi: descendenții; b) clasa a doua: ascendenții privilegiați și colateralii privilegiați; c) clasa a treia: ascendenții ordinari; d) clasa a patra: colateralii ordinari. (2) Dacă în urma dezmoștenirii rudele defunctului din clasa cea mai apropiată nu pot culege întreaga moștenire, atunci partea rămasă se atribuie rudelor din clasa subsecventă care îndeplinesc condițiile pentru a moșteni. (3) Înăuntrul fiecărei clase, rudele de gradul cel mai apropiat cu defunctul înlătură de la moștenire rudele de grad mai îndepărtat, cu excepția cazurilor pentru care legea dispune altfel. (4) Între rudele din aceeași clasă și de același grad, moștenirea se împarte în mod egal, dacă legea nu prevede altfel. CAPITOLUL II Reprezentarea succesorală Noțiunea Art. 965. – Prin reprezentare succesorală, un moștenitor legal de un grad mai îndepărtat, numit reprezentant, urcă, în virtutea legii, în drepturile ascendentului său, numit reprezentat, pentru a culege partea din moștenire ce i s-ar fi cuvenit acestuia dacă nu ar fi fost nedemn față de defunct sau decedat la data deschiderii moștenirii. Domeniul de aplicare Art. 966. – (1) Pot veni la moștenire prin reprezentare succesorală numai descendenții copiilor defunctului și descendenții fraților sau surorilor defunctului. (2) În limitele prevăzute la alin. (1) și dacă sunt îndeplinite condițiile 180 prevăzute la art. 967, reprezentarea operează în toate cazurile, fără a deosebi după cum reprezentanții sunt rude de același grad ori de grade diferite în raport cu defunctul. Condițiile Art. 967. – (1) Poate fi reprezentată persoana lipsită de capacitatea de a moșteni, precum și nedemnul, chiar aflat în viață la data deschiderii moștenirii și chiar dacă renunță la moștenire. (2) Pentru a veni prin reprezentare succesorală la moștenirea defunctului, reprezentantul trebuie să îndeplinească toate condițiile generale pentru a-l moșteni pe acesta. (3) Reprezentarea operează chiar dacă reprezentantul este nedemn față de reprezentat sau a renunțat la moștenirea lăsată de acesta ori a fost dezmoștenit de el. Efectul general al reprezentării succesorale Art. 968. – (1) În cazurile în care operează reprezentarea succesorală, moștenirea se împarte pe tulpină. (2) Prin tulpină se înțelege: - înăuntrul clasei întâi, descendentul de gradul întâi care culege moștenirea sau este reprezentat la moștenire; - înăuntrul clasei a doua, colateralul privilegiat de gradul al doilea care culege moștenirea sau este reprezentat la moștenire. (3) Dacă aceeași tulpină a produs mai multe ramuri, în cadrul fiecărei ramuri subdivizarea se face tot pe tulpină, partea cuvenită descendenților de același grad din aceeași ramură împărțindu-se între ei în mod egal. Efectul particular al reprezentării succesorale Art. 969. – (1) Copiii nedemnului concepuți înainte de deschiderea moștenirii de la care nedemnul a fost exclus vor raporta la moștenirea acestuia din urmă bunurile pe care le-au moștenit prin reprezentarea nedemnului, dacă vin la moștenirea lui în concurs cu alți copii ai săi, concepuți după deschiderea moștenirii de la care a fost înlăturat nedemnul. Raportul se face numai în cazul și în măsura în care valoarea bunurilor primite prin reprezentarea nedemnului a depășit valoarea pasivului succesoral pe care reprezentantul a trebuit să-l suporte ca urmare a reprezentării. (2) Raportul se face potrivit dispozițiilor prevăzute în secțiunea a 2-a a capitolului IV din titlul IV al prezentei cărți. CAPITOLUL III Moștenitorii legali Secțiunea 1 Soțul supraviețuitor Condițiile Art. 970. – Soțul supraviețuitor îl moștenește pe soțul decedat dacă, la data deschiderii moștenirii, nu există o hotărâre de divorț definitivă. 181 Vocația la moștenire a soțului supraviețuitor Art. 971. – (1) Soțul supraviețuitor este chemat la moștenire în concurs cu oricare dintre clasele de moștenitori legali. (2) În absența persoanelor prevăzute la alin. (1) sau dacă niciuna dintre ele nu vrea ori nu poate să vină la moștenire, soțul supraviețuitor culege întreaga moștenire. Cota succesorală a soțului supraviețuitor Art. 972. – (1) Cota soțului supraviețuitor este de: a) un sfert din moștenire, dacă vine în concurs cu descendenții defunctului; b) o treime din moștenire, dacă vine în concurs atât cu ascendenți privilegiați, cât și cu colaterali privilegiați ai defunctului; c) o jumătate din moștenire, dacă vine în concurs fie numai cu ascendenți privilegiați, fie numai cu colaterali privilegiați ai defunctului; d) trei sferturi din moștenire, dacă vine în concurs fie cu ascendenți ordinari, fie cu colaterali ordinari ai defunctului. (2) Cota soțului supraviețuitor în concurs cu moștenitori legali aparținând unor clase diferite se stabilește ca și când acesta ar fi venit în concurs numai cu cea mai apropiată dintre ele. (3) Dacă, în urma căsătoriei putative, două sau mai multe persoane au situația unui soț supraviețuitor, cota stabilită potrivit alin. (1) și (2) se împarte în mod egal între acestea. Dreptul de abitație al soțului supraviețuitor Art. 973. – (1) Soțul supraviețuitor care nu este titular al niciunui drept real de a folosi o altă locuință corespunzătoare nevoilor sale, beneficiază de un drept de abitație asupra casei în care a locuit până la data deschiderii moștenirii, dacă această casă face parte din bunurile moștenirii. (2) Dreptul de abitație este gratuit, inalienabil și insesizabil. (3) Oricare dintre moștenitori poate cere fie restrângerea dreptului de abitație, dacă locuința nu este necesară în întregime soțului supraviețuitor, fie schimbarea obiectului abitației, dacă pune la dispoziția soțului supraviețuitor o altă locuință corespunzătoare. (4) Dreptul de abitație se stinge la partaj, dar nu mai devreme de un an de la data deschiderii moștenirii. Acest drept încetează, chiar înainte de împlinirea termenului de un an, în caz de recăsătorire a soțului supraviețuitor. (5) Toate litigiile cu privire la dreptul de abitație reglementat prin prezentul articol se soluționează de către instanța competentă să judece partajul moștenirii, care va hotărî de urgență, în camera de consiliu. Dreptul special de moștenire al soțului supraviețuitor Art. 974. – Când nu vine în concurs cu descendenții defunctului, soțul supraviețuitor moștenește, pe lângă cota stabilită potrivit art.972, mobilierul și obiectele de uz casnic care au fost afectate folosinței comune a soților. 182 Secțiunea a 2-a Descendenții defunctului Dreptul de moștenire al descendenților Art. 975. – (1) Descendenții sunt copiii defunctului și urmașii lor în linie dreaptă la nesfârșit. (2) Descendenții defunctului înlătură moștenitorii din celelalte clase și vin la moștenire în ordinea proximității gradului de rudenie. Dispozițiile art.964 alin.(2) se aplică în mod corespunzător. (3) În concurs cu soțul supraviețuitor, descendenții defunctului, indiferent de numărul lor, culeg împreună trei sferturi din moștenire. (4) Moștenirea sau partea din moștenire care li se cuvine descendenților se împarte între aceștia în mod egal, când vin la moștenire în nume propriu, ori pe tulpină, când vin la moștenire prin reprezentare succesorală. Secțiunea a 3-a Ascendenții privilegiați și colateralii privilegiați Vocația la moștenire a ascendenților privilegiați și a colateralilor privilegiați Art. 976. – (1) Ascendenții privilegiați sunt tatăl și mama defunctului. (2) Colateralii privilegiați sunt frații și surorile defunctului, precum și descendenții acestora, până la al patrulea grad inclusiv cu defunctul. (3) Ascendenții privilegiați și colateralii privilegiați vin la moștenire dacă descendenții nu îndeplinesc condițiile necesare pentru a moșteni. Dispozițiile art.963 alin. (2) se aplică în mod corespunzător. Împărțirea moștenirii între soțul supraviețuitor, ascendenții privilegiați și colateralii privilegiați Art. 977. – (1) Dacă soțul supraviețuitor vine la moștenire în concurs atât cu ascendenți privilegiați, cât și cu colaterali privilegiați ai defunctului, partea cuvenită clasei a doua este de două treimi din moștenire. (2) Dacă soțul supraviețuitor vine la moștenire în concurs fie numai cu ascendenți privilegiați, fie numai cu colaterali privilegiați ai defunctului, partea cuvenită clasei a doua este de o jumătate din moștenire. Împărțirea moștenirii între ascendenții privilegiați și colateralii privilegiați Art. 978. – Moștenirea sau partea din moștenire cuvenită ascendenților privilegiați și colateralilor privilegiați se împarte între aceștia în funcție de numărul ascendenților privilegiați care vin la moștenire, după cum urmează: a) în cazul în care la moștenire vine un singur părinte, acesta va culege un sfert, iar colateralii privilegiați, indiferent de numărul lor, vor culege trei sferturi; b) în cazul în care la moștenire vin doi părinți, aceștia vor culege împreună o jumătate, iar colateralii privilegiați, indiferent de numărul lor, vor culege cealaltă jumătate. 183 Absența ascendenților privilegiați sau a colateralilor privilegiați Art. 979. – (1) În cazul în care colateralii privilegiați nu îndeplinesc condițiile necesare pentru a moșteni, ascendenții privilegiați vor culege moștenirea sau partea din moștenire cuvenită clasei a doua. (2) În cazul în care ascendenții privilegiați nu îndeplinesc condițiile necesare pentru a moșteni, colateralii privilegiați vor culege moștenirea sau partea din moștenire cuvenită clasei a doua. Împărțirea moștenirii între ascendenții privilegiați Art. 980. – Moștenirea sau partea din moștenire cuvenită ascendenților privilegiați se împarte între aceștia în mod egal. Împărțirea moștenirii între colateralii privilegiați Art. 981. – (1) Moștenirea sau partea din moștenire cuvenită colateralilor privilegiați se împarte între aceștia în mod egal. (2) În cazul în care colateralii privilegiați vin la moștenire prin reprezentare succesorală, moștenirea sau partea din moștenire ce li se cuvine se împarte între ei pe tulpină. (3) În cazul în care colateralii privilegiați sunt rude cu defunctul pe linii colaterale diferite, moștenirea sau partea din moștenire ce li se cuvine se împarte , în mod egal, între linia maternă și cea paternă. În cadrul fiecărei linii, sunt aplicabile dispozițiile alin. (1) și (2). (4) În ipoteza prevăzută la alin. (3), colateralii privilegiați care sunt rude cu defunctul pe ambele linii vor culege, pe fiecare dintre acestea, partea din moștenire ce li se cuvine. Secțiunea a 4-a Ascendenții ordinari Dreptul de moștenire al ascendenților ordinari Art. 982. – (1) Ascendenții ordinari sunt rudele în linie dreaptă ascendentă ale defunctului, cu excepția părinților acestuia. (2) Ascendenții ordinari vin la moștenire dacă descendenții, ascendenții privilegiați și colateralii privilegiați nu îndeplinesc condițiile necesare pentru a moșteni. Dispozițiile art. 964 alin. (2) se aplică în mod corespunzător. (3) Ascendenții ordinari vin la moștenire în ordinea gradelor de rudenie cu defunctul. (4) În concurs cu soțul supraviețuitor, ascendenții ordinari ai defunctului, indiferent de numărul lor, culeg împreună un sfert din moștenire. (5) Moștenirea sau partea din moștenire cuvenită ascendenților ordinari de același grad se împarte între aceștia în mod egal. 184 Secțiunea a 5-a Colateralii ordinari Dreptul de moștenire al colateralilor ordinari Art. 983. – (1) Colateralii ordinari sunt rudele colaterale ale defunctului până la gradul al patrulea inclusiv, cu excepția colateralilor privilegiați. (2) Colateralii ordinari vin la moștenire dacă descendenții, ascendenții privilegiați, colateralii privilegiați și ascendenții ordinari nu îndeplinesc condițiile necesare pentru a moșteni. Dispozițiile art. 964 alin. (2) se aplică în mod corespunzător. (3) Colateralii ordinari vin la moștenire în ordinea gradelor de rudenie cu defunctul. (4) În concurs cu soțul supraviețuitor, colateralii ordinari ai defunctului, indiferent de numărul lor, culeg împreună un sfert din moștenire. (5) Moștenirea sau partea din moștenire cuvenită colateralilor ordinari de același grad se împarte între aceștia în mod egal. TITLUL III Liberalitățile CAPITOLUL I Dispoziții comune Secțiunea 1 Dispoziții preliminare Noțiunea și categoriile Art. 984. – (1) Liberalitatea este actul juridic prin care o persoană dispune cu titlu gratuit de bunurile sale, în tot sau în parte, în favoarea unei alte persoane. (2) Nu se pot face liberalități decât prin donație sau prin legat cuprins în testament. Donația Art. 985. – Donația este contractul prin care, cu intenția de a gratifica, o parte, numită donator, dispune în mod irevocabil de un bun în favoarea celeilalte părți, numită donatar. Legatul Art. 986. – Legatul este dispoziția testamentară prin care testatorul stipulează ca, la decesul său, unul sau mai mulți legatari să dobândească întregul său patrimoniu, o fracțiune din acesta sau anumite bunuri determinate. Secțiunea a 2-a Capacitatea în materie de liberalități Capacitatea de folosință Art. 987. – (1) Orice persoană poate face și primi liberalități, cu respectarea regulilor privind capacitatea. 185 (2) Condiția capacității de a dispune prin liberalități trebuie îndeplinită la data la care dispunătorul își exprimă consimțământul. (3) Condiția capacității de a primi o donație trebuie îndeplinită la data la care donatarul acceptă donația. (4) Condiția capacității de a primi un legat trebuie îndeplinită la data deschiderii moștenirii testatorului. Lipsa capacității depline de exercițiu a dispunătorului Art. 988. – (1) Cel lipsit de capacitate de exercițiu sau cu capacitate de exercițiu restrânsă nu poate dispune de bunurile sale prin liberalități, cu excepția cazurilor prevăzute de lege. (2) Sub sancțiunea nulității relative, nici chiar după dobândirea capacității depline de exercițiu persoana nu poate dispune prin liberalități în folosul celui care a avut calitatea de reprezentant ori ocrotitor legal al său, înainte ca acesta să fi primit de la instanța de tutelă descărcare pentru gestiunea sa. Se exceptează situația în care reprezentantul ori, după caz, ocrotitorul legal este ascendentul dispunătorului. Desemnarea beneficiarului liberalității Art. 989. – (1) Sub sancțiunea nulității absolute, dispunătorul trebuie să îl determine pe beneficiarul liberalității ori cel puțin să prevadă criteriile pe baza cărora acest beneficiar să poată fi determinat la data la care liberalitatea produce efecte juridice. (2) Persoana care nu există la data întocmirii liberalității poate beneficia de o liberalitate dacă aceasta este făcută în favoarea unei persoane capabile, cu sarcina pentru aceasta din urmă de a transmite beneficiarului obiectul liberalității îndată ce va fi posibil. (3) Sub sancțiunea nulității absolute, dispunătorul nu poate lăsa unui terț dreptul de a-l desemna pe beneficiarul liberalității sau de a stabili obiectul acesteia. Cu toate acestea, repartizarea bunurilor transmise prin legat unor persoane desemnate de testator poate fi lăsată la aprecierea unui terț. (4) Este valabilă liberalitatea făcută unei persoane desemnate de dispunător, cu o sarcină în favoarea unei persoane alese fie de gratificat, fie de un terț desemnat, la rândul său, tot de către dispunător. Incapacitățile speciale Art. 990. – (1) Sunt lovite de nulitate relativă liberalitățile făcute medicilor, farmaciștilor sau altor persoane, în perioada în care, în mod direct sau indirect, îi acordau îngrijiri de specialitate dispunătorului pentru boala care este cauză a decesului. (2) Sunt exceptate de la prevederile alin. (1): a) liberalitățile făcute soțului, rudelor în linie dreaptă sau colateralilor privilegiați; b) liberalitățile făcute altor rude până la al patrulea grad inclusiv, dacă, la data liberalității, dispunătorul nu are soț și nici rude în linie dreaptă sau colaterali privilegiați. (3) Dispozițiile alin. (1) și (2) sunt aplicabile și în privința preoților sau a altor persoane care acordau asistență religioasă în timpul bolii care este cauză a decesului. (4) Dacă dispunătorul a decedat din cauza bolii, termenul de prescripție a 186 acțiunii în nulitate relativă curge de la data la care moștenitorii au luat cunoștință de existența liberalității. (5) În cazul în care dispunătorul s-a restabilit, legatul devine valabil, iar acțiunea în anularea donației poate fi introdusă în termen de 3 ani de la data la care dispunătorul s-a restabilit. Incapacitățile speciale în materia legatelor Art. 991. – Sunt lovite de nulitate relativă legatele în favoarea: a) notarului public care a autentificat testamentul; b) interpretului care a participat la procedura de autentificare a testamentului; c) martorilor, în cazurile prevăzute la art. 1.043 alin. (2) și art. 1.047 alin. (3); d) agenților instrumentatori, în cazurile prevăzute la art.1.047; e) persoanelor care au acordat, în mod legal, asistență juridică la redactarea testamentului. Simulația Art. 992. – (1) Sancțiunea nulității relative prevăzute de art. 988 alin. (2), art. 990 și 991 se aplică și liberalităților deghizate sub forma unui contract cu titlu oneros sau făcute unei persoane interpuse. (2) Sunt prezumate până la proba contrară ca fiind persoane interpuse ascendenții, descendenții și soțul persoanei incapabile de a primi liberalități, precum și ascendenții și descendenții soțului acestei persoane. Secțiunea a 3-a Substituțiile fideicomisare Noțiunea Art. 993. – Dispoziția prin care o persoană, numită instituit, este obligată să conserve bunul care constituie obiectul liberalității și să-l transmită unui terț, numit substituit, desemnat de dispunător, nu produce efecte decât în cazul în care este permisă de lege. Substituția fideicomisară Art. 994. – O liberalitate poate fi grevată de o sarcină care constă în obligația instituitului, donatar sau legatar, de a conserva bunurile care constituie obiectul liberalității și de a le transmite, la decesul său, substituitului desemnat de dispunător. Efectele cu privire la bunuri Art. 995. – (1) Sarcina prevăzută la art. 994 produce efecte numai cu privire la bunurile care au constituit obiectul liberalității și care la data decesului instituitului pot fi identificate și se află în patrimoniul său. (2) Atunci când liberalitatea are ca obiect valori mobiliare, sarcina produce efecte și asupra valorilor mobiliare care le înlocuiesc. (3) Dacă liberalitatea are ca obiect drepturi supuse formalităților de publicitate, sarcina trebuie să respecte aceleași formalități. În cazul imobilelor, sarcina este supusă notării în cartea funciară. 187 Drepturile substituitului Art. 996. – (1) Drepturile substituitului se nasc la moartea instituitului. (2) Substituitul dobândește bunurile care constituie obiectul liberalității de la dispunător. (3) Substituitul nu poate fi supus obligației de conservare și de transmitere a bunurilor. Garanțiile și asigurările Art. 997. – În vederea executării sarcinii, dispunătorul poate impune instituitului constituirea de garanții și încheierea unor contracte de asigurare. Imputarea sarcinii asupra cotității disponibile Art. 998. – Dacă instituitul este moștenitor rezervatar al dispunătorului, sarcina nu poate încălca rezerva sa succesorală. Acceptarea donației după decesul dispunătorului Art. 999. – Oferta de donație făcută substituitului poate fi acceptată de acesta și după decesul dispunătorului. Ineficacitatea substituției Art. 1.000. – Atunci când substituitul predecedează instituitului sau renunță la beneficiul liberalității, bunul revine instituitului, cu excepția cazului în care s-a prevăzut că bunul va fi cules de moștenitorii substituitului ori a fost desemnat un al doilea substituit. Secțiunea a 4-a Liberalitățile reziduale Noțiunea Art. 1.001. – Dispunătorul poate stipula ca substituitul să fie gratificat cu ceea ce rămâne, la data decesului instituitului, din donațiile sau legatele făcute în favoarea acestuia din urmă. Dreptul de dispoziție al instituitului Art. 1.002. – Liberalitatea reziduală nu îl împiedică pe instituit să încheie acte cu titlu oneros și nici să rețină bunurile ori sumele obținute în urma încheierii acestora. Interdicția de a dispune cu titlu gratuit Art. 1.003. – (1) Instituitul nu poate dispune prin testament de bunurile care au constituit obiectul unei liberalități reziduale. (2) Dispunătorul poate interzice instituitului să dispună de bunuri prin donație. Cu toate acestea, atunci când este moștenitor rezervatar al dispunătorului, instituitul păstrează posibilitatea de a dispune prin acte între vii sau pentru cauză de moarte de bunurile care au constituit obiectul donațiilor imputate asupra rezervei sale succesorale. Independența patrimonială a instituitului Art. 1.004. – Instituitul nu este ținut să dea socoteală dispunătorului ori moștenitorilor acestuia. 188 Aplicarea regulilor substituției fideicomisare Art. 1.005. – Dispozițiile prevăzute la art. 995, 996 alin. (2), art. 997, 999 și la art. 1.000 sunt aplicabile liberalităților reziduale. Secțiunea a 5-a Revizuirea condițiilor și sarcinilor Domeniul de aplicare Art. 1.006. – Dacă, din cauza unor situații imprevizibile și neimputabile beneficiarului, survenite acceptării liberalității, îndeplinirea condițiilor sau executarea sarcinilor care afectează liberalitatea a devenit extrem de dificilă ori excesiv de oneroasă pentru beneficiar, acesta poate cere revizuirea sarcinilor sau a condițiilor. Soluționarea cererii de revizuire Art. 1.007. – (1) Cu respectarea, pe cât posibil, a voinței dispunătorului, instanța de judecată sesizată cu cererea de revizuire poate să dispună modificări cantitative sau calitative ale condițiilor sau ale sarcinilor care afectează liberalitatea ori să le grupeze cu acelea similare provenind din alte liberalități. (2) Instanța de judecată poate autoriza înstrăinarea parțială sau totală a obiectului liberalității, stabilind ca prețul să fie folosit în scopuri conforme cu voința dispunătorului, precum și orice alte măsuri care să mențină pe cât posibil destinația urmărită de acesta. Înlăturarea efectelor revizuirii Art. 1.008. – Dacă motivele care au determinat revizuirea condițiilor sau a sarcinilor nu mai subzistă, persoana interesată poate cere înlăturarea pentru viitor a efectelor revizuirii. Secțiunea a 6-a Dispoziții speciale Clauzele considerate nescrise Art. 1.009. – (1) Este considerată nescrisă clauza prin care, sub sancțiunea desființării liberalității sau restituirii obiectului acesteia, beneficiarul este obligat să nu conteste validitatea unei clauze de inalienabilitate ori să nu solicite revizuirea condițiilor sau a sarcinilor. (2) De asemenea, este considerată nescrisă dispoziția testamentară prin care se prevede dezmoștenirea ca sancțiune pentru încălcarea obligațiilor prevăzute la alin.(1) sau pentru contestarea dispozițiilor din testament care aduc atingere drepturilor moștenitorilor rezervatari ori sunt contrare ordinii publice sau bunelor moravuri. Confirmarea liberalităților Art. 1.010. – Confirmarea unei liberalități de către moștenitorii universali ori cu titlu universal ai dispunătorului atrage renunțarea la dreptul de a opune viciile de formă sau orice alte motive de nulitate, fără ca prin această renunțare să se prejudicieze drepturile terților. 189 CAPITOLUL II Donația Secțiunea 1 Încheierea contractului Forma donației Art. 1.011. – (1) Donația se încheie prin înscris autentic, sub sancțiunea nulității absolute. (2) Nu sunt supuse dispoziției de la alin. (1) donațiile indirecte, cele deghizate și darurile manuale. (3) Bunurile mobile care constituie obiectul donației trebuie enumerate și evaluate într-un înscris, chiar sub semnătură privată, sub sancțiunea nulității absolute a donației. (4) Dacă sunt de valoare redusă, bunurile mobile corporale pot fi donate prin dar manual. Darul manual se încheie valabil prin acordul de voință al părților însoțit de tradițiunea bunului de la donator la donatar. În aprecierea valorii reduse a bunurilor care constituie obiectul darului manual se ține seama de starea materială a donatorului. Înregistrarea donației autentice Art. 1.012. – În scop de informare a persoanelor care justifică existența unui interes legitim, notarul care autentifică un contract de donație are obligația să înscrie de îndată acest contract în registrul național notarial, ținut în format electronic, potrivit legii. Dispozițiile în materie de carte funciară rămân aplicabile. Formarea contractului Art. 1.013. – (1) Oferta de donație poate fi revocată cât timp ofertantul nu a luat cunoștință de acceptarea destinatarului. Incapacitatea sau decesul ofertantului atrage caducitatea acceptării. (2) Oferta nu mai poate fi acceptată după decesul destinatarului ei. Moștenitorii destinatarului pot însă comunica acceptarea făcută de acesta. (3) Oferta de donație făcută unei persoane lipsită de capacitate de exercițiu se acceptă de către reprezentantul legal. (4) Oferta de donație făcută unei persoane cu capacitate de exercițiu restrânsă poate fi acceptată de către aceasta cu încuviințarea ocrotitorului legal. Promisiunea de donație Art. 1.014. – (1) Sub sancțiunea nulității absolute, promisiunea de donație este supusă formei autentice. (2) În caz de neexecutare din partea promitentului, promisiunea de donație nu conferă beneficiarului decât dreptul de a pretinde daune-interese echivalente cu cheltuielile pe care le-a făcut și avantajele pe care le-a acordat terților, în considerarea promisiunii. Principiul irevocabilității Art. 1.015. – (1) Donația nu este valabilă atunci când cuprinde clauze ce permit donatorului să o revoce prin voința sa. (2) Astfel, este lovită de nulitate absolută donația care: 190 a) este afectată de o condiție a cărei realizare depinde exclusiv de voința donatorului; b) impune donatarului plata datoriilor pe care donatorul le-ar contracta în viitor, dacă valoarea maximă a acestora nu este determinată în contractul de donație; c) conferă donatorului dreptul de a denunța unilateral contractul; d) permite donatorului să dispună în viitor de bunul donat, chiar dacă donatorul moare fără să fi dispus de acel bun. Dacă dreptul de a dispune vizează doar o parte din bunurile donate, nulitatea operează numai în privința acestei părți. Întoarcerea convențională Art. 1.016. – (1) Contractul poate să prevadă întoarcerea bunurilor dăruite, fie pentru cazul când donatarul ar predeceda donatorului, fie pentru cazul când atât donatarul, cât și descendenții săi ar predeceda donatorului. (2) În cazul în care donația are ca obiect bunuri supuse unor formalități de publicitate, atât dreptul donatarului, cât și dreptul de întoarcere sunt supuse acestor formalități. Secțiunea a 2-a Efectele donației Răspunderea donatorului Art. 1.017. – În executarea donației, dispunătorul răspunde numai pentru dol și culpă gravă. Garanția contra evicțiunii Art. 1018. – (1) Donatorul nu răspunde pentru evicțiune decât dacă a promis expres garanția sau dacă evicțiunea decurge din fapta sa ori dintr-o împrejurare care afectează dreptul transmis, pe care a cunoscut-o și nu a comunicat-o donatarului la încheierea contractului. (2) În cazul donației cu sarcini, în limita valorii acestora, donatorul răspunde pentru evicțiune ca și vânzătorul. Garanția contra viciilor ascunse Art. 1.019. – (1) Donatorul nu răspunde pentru viciile ascunse ale bunului donat. (2) Totuși, dacă a cunoscut viciile ascunse și nu le-a adus la cunoștința donatarului la încheierea contractului, donatorul este ținut să repare prejudiciul cauzat donatarului prin aceste vicii. (3) În cazul donației cu sarcini, în limita valorii acestora, donatorul răspunde pentru viciile ascunse ca și vânzătorul. Secțiunea a 3-a Revocarea donației §1. Dispoziții comune Cauzele de revocare Art. 1.020. – Donația poate fi revocată pentru ingratitudine și pentru neexecutarea culpabilă a sarcinilor la care s-a obligat donatarul. 191 Modul de operare Art. 1.021. – Revocarea pentru ingratitudine și pentru neîndeplinirea sarcinilor nu operează de drept. Revocarea promisiunii de donație Art. 1.022. – (1) Promisiunea de donație se revocă de drept dacă anterior executării sale se ivește unul dintre cazurile de revocare pentru ingratitudine prevăzute la art. 1023. (2) De asemenea, promisiunea de donație se revocă de drept și atunci când, anterior executării sale, situația materială a promitentului s-a deteriorat într-o asemenea măsură încât executarea promisiunii a devenit excesiv de oneroasă pentru acesta ori promitentul a devenit insolvabil. §2. Revocarea pentru ingratitudine Cazurile Art. 1.023. – Donația se revocă pentru ingratitudine în următoarele cazuri: a) dacă donatarul a atentat la viața donatorului, a unei persoane apropiate lui sau, știind că alții intenționează să atenteze, nu l-a înștiințat; b) dacă donatarul se face vinovat de fapte penale, cruzimi sau injurii grave față de donator; c) dacă donatarul refuză în mod nejustificat să asigure alimente donatorului ajuns în nevoie, în limita valorii actuale a bunului donat, ținându-se însă seama de starea în care se afla bunul la momentul donației. Cererea de revocare Art. 1.024. – (1) Dreptul la acțiunea prin care se solicită revocarea pentru ingratitudine se prescrie în termen de un an din ziua în care donatorul a știut că donatarul a săvârșit fapta de ingratitudine. (2) Acțiunea în revocare pentru ingratitudine poate fi exercitată numai împotriva donatarului. Dacă donatarul moare după introducerea acțiunii, aceasta poate fi continuată împotriva moștenitorilor. (3) Cererea de revocare nu poate fi introdusă de moștenitorii donatorului, cu excepția cazului în care donatorul a decedat în termenul prevăzut la alin.(1) fără să-l fi iertat pe donatar. De asemenea, moștenitorii pot introduce acțiunea în revocare în termen de un an de la data morții donatorului, dacă acesta a decedat fără să fi cunoscut cauza de revocare. (4) Acțiunea pornită de donator poate fi continuată de moștenitorii acestuia. Efectele generale ale revocării Art. 1.025. – (1) În caz de revocare pentru ingratitudine, dacă restituirea în natură a bunului donat nu este posibilă, donatarul va fi obligat să plătească valoarea acestuia, socotită la data soluționării cauzei. (2) În urma revocării donației pentru ingratitudine, donatarul va fi obligat să restituie fructele pe care le-a perceput începând cu data introducerii cererii de revocare a donației. Efectele speciale ale revocării Art. 1.026. – Revocarea pentru ingratitudine nu are niciun efect în privința drepturilor reale asupra bunului donat dobândite de la donatar, cu titlu oneros, de către terții de bună-credință și nici asupra garanțiilor constituite în favoarea 192 acestora. În cazul bunurilor supuse unor formalități de publicitate, dreptul terțului trebuie să fi fost înscris anterior înregistrării cererii de revocare în registrele de publicitate aferente. §3. Revocarea pentru neexecutarea sarcinii Acțiunile în caz de neexecutare a sarcinii Art. 1.027. – (1) Dacă donatarul nu îndeplinește sarcina la care s-a obligat, donatorul sau succesorii săi în drepturi pot cere fie executarea sarcinii, fie revocarea donației. (2) În cazul în care sarcina a fost stipulată în favoarea unui terț, acesta poate cere numai executarea sarcinii. (3) Dreptul la acțiunea prin care se solicită executarea sarcinii sau revocarea donației se prescrie în termen de 3 ani de la data la care sarcina trebuia executată. Întinderea obligației de executare Art. 1.028. – Donatarul este ținut să îndeplinească sarcina numai în limita valorii bunului donat, actualizată la data la care sarcina trebuia îndeplinită. Efectele Art. 1.029. – Când donația este revocată pentru neîndeplinirea sarcinilor, bunul reintră în patrimoniul donatorului liber de orice drepturi constituite între timp asupra lui, sub rezerva dispozițiilor art.1.648. Secțiunea a 4-a Donațiile făcute viitorilor soți în vederea căsătoriei și donațiile între soți Caducitatea donațiilor Art. 1.030. – Donațiile făcute viitorilor soți sau unuia dintre ei, sub condiția încheierii căsătoriei, nu produc efecte în cazul în care căsătoria nu se încheie. Revocabilitatea donației între soți Art. 1.031. – Orice donație încheiată între soți este revocabilă numai în timpul căsătoriei. Nulitatea donației între soți Art. 1.032. – Nulitatea căsătoriei atrage nulitatea relativă a donației făcute soțului de rea-credință. Donațiile simulate Art. 1.033. – (1) Este lovită de nulitate orice simulație în care donația reprezintă contractul secret în scopul de a eluda revocabilitatea donațiilor între soți. (2) Este prezumată persoană interpusă, până la proba contrară, orice rudă a donatarului la a cărei moștenire acesta ar avea vocație în momentul donației și care nu a rezultat din căsătoria cu donatorul. 193 CAPITOLUL III Testamentul Secțiunea 1 Dispoziții generale Noțiunea Art. 1.034. – Testamentul este actul unilateral, personal și revocabil prin care o persoană, numită testator, dispune, într-una din formele cerute de lege, pentru timpul când nu va mai fi în viață. Conținutul testamentului Art. 1.035. – Testamentul conține dispoziții referitoare la patrimoniul succesoral sau la bunurile ce fac parte din acesta, precum și la desemnarea directă sau indirectă a legatarului. Alături de aceste dispoziții sau chiar și în lipsa unor asemenea dispoziții, testamentul poate să conțină dispoziții referitoare la partaj, revocarea dispozițiilor testamentare anterioare, dezmoștenire, numirea de executori testamentari, sarcini impuse legatarilor sau moștenitorilor legali și alte dispoziții care produc efecte după decesul testatorului. Testamentul reciproc Art. 1.036. – Sub sancțiunea nulității absolute a testamentului, două sau mai multe persoane nu pot dispune, prin același testament, una în favoarea celeilalte sau în favoarea unui terț. Proba testamentului Art. 1.037. – (1) Orice persoană care pretinde un drept ce se întemeiază pe un testament trebuie să dovedească existența și conținutul lui în una din formele prevăzute de lege. (2) Dacă testamentul a dispărut printr-un caz fortuit sau de forță majoră ori prin fapta unui terț, fie după moartea testatorului, fie în timpul vieții sale, însă fără ca acesta să-i fi cunoscut dispariția, valabilitatea formei și cuprinsul testamentului vor putea fi dovedite prin orice mijloc de probă. Consimțământul testatorului Art. 1.038. – (1) Testamentul este valabil numai dacă testatorul a avut discernământ și consimțământul său nu a fost viciat. (2) Dolul poate atrage anularea testamentului chiar dacă manoperele dolosive nu au fost săvârșite de beneficiarul dispozițiilor testamentare și nici nu au fost cunoscute de către acesta. Interpretarea testamentului Art. 1.039. – (1) Regulile de interpretare a contractelor sunt aplicabile și testamentului, în măsura în care sunt compatibile cu caracterele juridice ale acestuia. (2) Elementele extrinseci înscrisului testamentar pot fi folosite numai în măsura în care se sprijină pe cele intrinseci. (3) Legatul în favoarea creditorului nu este prezumat a fi făcut în compensația creanței sale. 194 Secțiunea a 2-a Formele testamentului Formele testamentului ordinar Art. 1.040. – Testamentul ordinar poate fi olograf sau autentic. Testamentul olograf Art. 1.041. – Sub sancțiunea nulității absolute, testamentul olograf trebuie scris în întregime, datat și semnat de mâna testatorului. Deschiderea testamentului olograf Art. 1.042. – (1) Înainte de a fi executat, testamentul olograf se va prezenta unui notar public pentru a fi vizat spre neschimbare. (2) În cadrul procedurii succesorale, notarul public procedează, în condițiile legii speciale, la deschiderea și validarea testamentului olograf și îl depune în dosarul succesoral. Deschiderea testamentului și starea în care se găsește se constată prin proces-verbal. (3) Cei interesați pot primi, după vizarea spre neschimbare, pe cheltuiala lor, copii legalizate ale testamentului olograf. (4) După finalizarea procedurii succesorale, originalul testamentului se predă legatarilor, potrivit înțelegerii dintre ei, iar în lipsa acesteia, persoanei desemnate prin hotărâre judecătorească. Testamentul autentic Art. 1.043. – (1) Testamentul este autentic dacă a fost autentificat de un notar public sau de o altă persoană învestită cu autoritate publică de către stat, potrivit legii. (2) Cu ocazia autentificării, testatorul poate fi asistat de unul sau de doi martori. Întocmirea testamentului autentic Art. 1.044. – (1) Testatorul își dictează dispozițiile în fața notarului, care se îngrijește de scrierea actului și apoi i-l citește sau, după caz, i-l dă să-l citească, menționându-se expres îndeplinirea acestor formalități. Dacă dispunătorul își redactase deja actul de ultimă voință, testamentul autentic îi va fi citit de către notar. (2) După citire, dispunătorul trebuie să declare că actul exprimă ultima sa voință. (3) Testamentul este apoi semnat de către testator, iar încheierea de autentificare de către notar. Autentificarea în situații particulare Art. 1.045. – (1) În cazul acelora care, din pricina infirmității, a bolii sau din orice alte cauze nu pot semna, notarul public, îndeplinind actul, va face mențiune despre această împrejurare în încheierea pe care o întocmește, mențiunea astfel făcută ținând loc de semnătură. Mențiunea va fi citită testatorului de către notar, în prezența a doi martori, această formalitate suplinind absența semnăturii testatorului. (2) Declarația de voință a surdului, mutului sau surdomutului, știutori de carte, se va da în scris în fața notarului public, prin înscrierea de către parte, înaintea semnăturii, a mențiunii „consimt la prezentul act, pe care l-am citit”. (3) Dacă surdul, mutul sau surdomutul este, din orice motiv, în 195 imposibilitate de a scrie, declarația de voință se va lua prin interpret, dispozițiile alin. (1) aplicându-se în mod corespunzător. (4) Pentru a lua consimțământul unui nevăzător, notarul public va întreba dacă a auzit bine când i s-a citit cuprinsul testamentului, consemnând aceastea în încheierea de autentificare. Înregistrarea testamentului autentic Art. 1.046. – În scop de informare a persoanelor care justifică existența unui interes legitim, notarul care autentifică testamentul are obligația să îl înscrie, de îndată, în registrul național notarial ținut în format electronic, potrivit legii. Informații cu privire la existența unui testament se pot da numai după decesul testatorului. Testamentele privilegiate Art. 1.047. – (1) Se poate întocmi în mod valabil un testament în următoarele situații speciale: a) în fața unui funcționar competent al autorității civile locale, în caz de epidemii, catastrofe, războaie sau alte asemenea împrejurări excepționale; b) în fața comandantului vasului sau a celui ce-l înlocuiește, dacă testatorul se află la bordul unui vas sub pavilionul României, în cursul unei călătorii maritime sau fluviale. Testamentul întocmit la bordul unei aeronave este supus acelorași condiții; c) în fața comandantului unității militare ori a celui care îl înlocuiește, dacă testatorul este militar sau, fără a avea această calitate, este salariat sau prestează servicii în cadrul forțelor armate ale României și nu se poate adresa unui notar public; d) în fața directorului, medicului șef al instituției sanitare sau a medicului șef al serviciului ori, în lipsa acestora, în fața medicului de gardă, cât timp dispunătorul este internat într-o instituție sanitară în care notarul public nu are acces. (2) În toate cazurile de la alin. (1) este obligatoriu ca testamentul să se întocmească în prezența a doi martori. (3) Testamentul privilegiat se semnează de testator, de agentul instrumentator și de cei doi martori. Dacă testatorul sau unul dintre martori nu poate semna se va face mențiune despre cauza care l-a împiedicat să semneze. (4) Dispozițiile alin. (3) sunt prevăzute sub sancțiunea nulității absolute. (5) Prevederile art. 1.042 se aplică în mod corespunzător și în privința testamentului privilegiat. Caducitatea testamentelor privilegiate Art. 1.048. – (1) Testamentul privilegiat devine caduc la 15 zile de la data când dispunătorul ar fi putut să testeze în vreuna din formele ordinare. Termenul se suspendă dacă testatorul a ajuns într-o stare în care nu-i este cu putință să testeze. (2) Prevederile alin. (1) nu se aplică dispoziției testamentare prin care se recunoaște un copil. 196 Testamentul sumelor și valorilor depozitate Art. 1.049. – Dispozițiile testamentare privind sumele de bani, valorile sau titlurile de valoare depuse la instituții specializate sunt valabile cu respectarea condițiilor de formă prevăzute de legile speciale aplicabile acestor instituții. Conversiunea formei testamentare Art. 1.050. – Un testament nul din cauza unui viciu de formă produce efecte dacă îndeplinește condițiile prevăzute de lege pentru altă formă testamentară. Secțiunea a 3-a Revocarea voluntară a testamentului Revocarea voluntară expresă Art. 1.051. – (1) Un testament nu poate fi revocat expres, în tot sau în parte, decât printr-un act autentic notarial sau printr-un testament ulterior. (2) Testamentul care revocă un testament anterior poate fi întocmit într-o formă diferită de aceea a testamentului revocat. (3) Revocarea expresă a testamentului făcută printr-un act autentic notarial sau printr-un testament autentic se va înscrie de îndată, de către notar, în registrul național notarial prevăzut la art. 1.046. Revocarea voluntară tacită Art. 1.052. – (1) Testatorul poate revoca testamentul olograf și prin distrugerea, ruperea sau ștergerea sa. Ștergerea unei dispoziții a testamentului olograf de către testator implică revocarea acelei dispoziții. Modificările realizate prin ștergere se semnează de către testator. (2) Distrugerea, ruperea sau ștergerea testamentului olograf, cunoscută de testator, atrage de asemenea revocarea, cu condiția ca acesta să fi fost în măsură să-l refacă. (3) Testamentul ulterior nu-l revocă pe cel anterior decât în măsura în care conține dispoziții contrare sau incompatibile cu acesta. Efectele revocării nu sunt înlăturate în caz de caducitate sau revocare a testamentului ulterior. Retractarea revocării Art. 1.053. – (1) Dispoziția revocatorie poate fi retractată în mod expres prin act autentic notarial sau prin testament. (2) Retractarea unei dispoziții revocatorii înlătură efectele revocării, cu excepția cazului în care testatorul și-a manifestat voința în sens contrar sau dacă această intenție a testatorului rezultă din împrejurările concrete. Dispozițiile art. 1.051 alin. (3) rămân aplicabile. (3) Retractarea unei dispoziții revocatorii făcută printr-un act autentic notarial sau printr-un testament autentic se va înscrie de îndată, de către notar, în registrul național notarial prevăzut la art. 1.046. 197 Secțiunea a 4-a Legatul §1. Categorii de legate Clasificarea legatelor Art. 1.054. – (1) Legatele sunt universale, cu titlu universal sau cu titlu particular. (2) Legatul poate fi pur și simplu, cu termen, sub condiție sau cu sarcină. Legatul universal Art.1.055. – Legatul universal este dispoziția testamentară care conferă uneia sau mai multor persoane vocație la întreaga moștenire. Legatul cu titlu universal Art.1.056. – (1) Legatul cu titlu universal este dispoziția testamentară care conferă uneia sau mai multor persoane vocație la o fracțiune a moștenirii. (2) Prin fracțiune a moștenirii se înțelege: a) fie proprietatea unei cote-părți din aceasta; b) fie un dezmembrământ al proprietății asupra totalității sau a unei cotepărți din moștenire; c) fie proprietatea sau un dezmembrământ asupra totalității ori asupra unei cote-părți din universalitatea bunurilor determinate după natura sau proveniența lor. Legatul cu titlu particular Art. 1.057. – Orice legat care nu este universal sau cu titlu universal este un legat cu titlu particular. §2.Efectele legatelor Fructele bunurilor ce constituie obiectul legatului Art. 1.058. – Legatarul are dreptul la fructele bunurilor moștenirii care i se cuvin din ziua deschiderii moștenirii sau din ziua în care legatul produce efecte în privința sa, cu excepția cazului în care cel care a posedat bunurile ce constituie obiectul legatului a fost de bună-credință. Drepturile legatarului cu titlu particular Art. 1.059. – (1) Legatarul cu titlu particular al unui bun individual determinat dobândește proprietatea acestuia de la data deschiderii moștenirii. (2) Legatarul cu titlu particular al unor bunuri de gen este titularul unei creanțe asupra moștenirii. Dacă testatorul nu a prevăzut altfel, cel însărcinat cu executarea acestui legat este obligat a preda bunuri de calitate medie. Sarcina excesivă a legatului cu titlu particular Art. 1.060. – (1) Dacă legatarul nu poate îndeplini sarcina cu care este grevat legatul său fără a depăși valoarea bunurilor primite în temeiul acestuia, se va putea libera predând beneficiarului sarcinii bunurile ce i-au fost lăsate prin legat sau valoarea lor. (2) Valoarea bunurilor lăsate prin legat și a sarcinilor va fi aceea de la data deschiderii moștenirii. 198 Accesoriile bunului care constituie obiectul unui legat cu titlu particular Art. 1.061. – (1) Bunul care constituie obiectul unui legat cu titlu particular se predă cu accesoriile sale, în starea în care se găsește la data deschiderii moștenirii. (2) Legatul cuprinde și dreptul la acțiunea în despăgubire pentru prejudiciul adus bunului de către un terț după întocmirea testamentului. (3) Legatul unui bun care, după întocmirea testamentului, a cunoscut creșteri cantitative, calitative sau valorice prin alipire, lucrări autonome, lucrări adăugate sau achiziționarea altor bunuri în cadrul unei universalități se prezumă, până la proba contrară, a viza întreg bunul ori universalitatea rezultată. Legatul rentei viagere sau al unei creanțe de întreținere Art. 1.062. – Când obiectul legatului cuprinde o rentă viageră sau o creanță de întreținere, executarea acestuia este datorată din ziua deschiderii moștenirii. Legatul alternativ Art. 1.063. – În cazul în care legatarului cu titlu particular i-a fost lăsat fie un bun, fie altul, dreptul de alegere revine celui ținut să execute legatul, dacă testatorul nu a conferit acest drept legatarului sau unui terț. Legatul bunului altuia Art. 1.064. – (1) Când bunul individual determinat care a făcut obiectul unui legat cu titlu particular aparține unei alte persoane decât testatorul și nu este cuprins în patrimoniul acestuia la data deschiderii moștenirii, atunci se aplică dispozițiile prezentului articol. (2) Dacă, la data întocmirii testamentului, testatorul nu a știut că bunul nu este al său, legatul este lovit de nulitate relativă. (3) În cazul în care testatorul a știut că bunul nu este al său, cel însărcinat cu executarea legatului este obligat, la alegerea sa, să dea fie bunul în natură, fie valoarea acestuia de la data deschiderii moștenirii. Legatul conjunctiv Art. 1.065. – (1) Legatul cu titlu particular este prezumat a fi conjunctiv atunci când testatorul a lăsat, prin același testament, un bun determinat individual sau generic, mai multor legatari cu titlu particular, fără a preciza partea fiecăruia. (2) În cazul legatului conjunctiv, dacă unul dintre legatari nu vrea sau nu poate să primească legatul, partea lui va profita celorlalți legatari. (3) Prevederile alin. (2) se aplică și atunci când obiectul legatului conjunctiv îl constituie un dezmembrământ al dreptului de proprietate. Cheltuielile predării legatului Art. 1.066. – În lipsa unei dispoziții testamentare sau legale contrare, cheltuielile predării legatului sunt în sarcina moștenirii, fără ca prin aceasta să se aducă atingere rezervei succesorale. Dreptul de preferință al creditorilor moștenirii față de legatari Art. 1.067. – (1) Creditorii moștenirii au dreptul să fie plătiți cu prioritate față de legatari. (2) Dacă legatele cu titlu particular depășesc activul net al moștenirii, ele vor fi reduse în măsura depășirii, la cererea creditorilor moștenirii sau a celui care este obligat să le execute. (3) În cazul în care, fără a se cunoaște anumite datorii sau sarcini ale moștenirii, a fost executat un legat, moștenitorul legal sau testamentar, creditorii sau orice persoană interesată poate solicita restituirea de la legatarul plătit, în 199 măsura în care legatul urmează a fi redus. §3. Ineficacitatea legatelor Revocarea voluntară a legatului Art. 1.068. – (1) Legatele sunt supuse dispozițiilor privind revocarea voluntară a testamentului. (2) Orice înstrăinare a bunului ce constituie obiectul unui legat cu titlu particular, consimțită de către testator, chiar dacă este afectată de modalități, revocă implicit legatul pentru tot ceea ce s-a înstrăinat. (3) Ineficacitatea înstrăinării nu afectează revocarea, decât dacă: a) este determinată de incapacitatea sau vicierea voinței testatorului; ori b) înstrăinarea reprezintă o donație în favoarea beneficiarului legatului și nu s-a făcut sub condiții sau cu sarcini substanțial diferite de acelea care afectează legatul. (4) Distrugerea voluntară de către testator a bunului ce constituie obiectul legatului cu titlu particular revocă implicit legatul. Revocarea judecătorească Art. 1.069. – (1) Revocarea judecătorească a legatului poate fi cerută în caz de neîndeplinire culpabilă a sarcinii instituite de testator. Neîndeplinirea fortuită a sarcinii poate atrage revocarea numai dacă, potrivit voinței testatorului, eficacitatea legatului este condiționată de executarea sarcinii. (2) Revocarea judecătorească a legatului poate fi solicitată și pentru ingratitudine în următoarele cazuri: a) dacă legatarul a atentat la viața testatorului, a unei persoane apropiate lui sau, știind că alții intenționează să atenteze, nu l-a înștiințat; b) dacă legatarul se face vinovat de fapte penale, cruzimi sau injurii grave față de testator ori de injurii grave la adresa memoriei testatorului. Termenul de prescripție Art. 1.070. – Dreptul la acțiunea în revocarea judecătorească a legatului se prescrie în termen de un an de la data la care moștenitorul a cunoscut fapta de ingratitudine sau, după caz, de la data la care sarcina trebuia executată. Caducitatea legatului Art. 1.071. – Orice legat devine caduc atunci când: a) legatarul nu mai este în viață la data deschiderii moștenirii; b) legatarul este incapabil de a primi legatul la data deschiderii moștenirii; c) legatarul este nedemn; d) legatarul renunță la legat; e) legatarul decedează înaintea împlinirii condiției suspensive ce afectează legatul, dacă aceasta avea un caracter pur personal; f) bunul ce formează obiectul legatului cu titlu particular a pierit în totalitate din motive care nu țin de voința testatorului, în timpul vieții testatorului sau înaintea împlinirii condiției suspensive ce afectează legatul. Dreptul de acrescământ Art. 1.072. – Ineficacitatea legatului din cauza nulității, revocării, caducității sau desființării pentru nerealizarea condiției suspensive ori pentru îndeplinirea 200 condiției rezolutorii profită moștenitorilor ale căror drepturi succesorale ar fi fost micșorate sau, după caz, înlăturate prin existența legatului sau care aveau obligația să execute legatul. Regimul legatului - sarcină Art. 1.073. – Cu excepția cazului prevăzut de art.1.071 lit.f), caducitatea sau revocarea judecătorească a unui legat grevat cu un legat-sarcină în favoarea unui terț nu atrage ineficacitatea acestui din urmă legat. Moștenitorii care beneficiază de dreptul de acrescământ sunt obligați să execute legatul-sarcină. Secțiunea a 5-a Dezmoștenirea Noțiunea Art.1. 074. – (1) Dezmoștenirea este dispoziția testamentară prin care testatorul îi înlătură de la moștenire, în tot sau în parte, pe unul sau mai mulți dintre moștenitorii săi legali. (2) Dezmoștenirea este directă atunci când testatorul dispune prin testament înlăturarea de la moștenire a unuia sau mai multor moștenitori legali și indirectă atunci când testatorul instituie unul sau mai mulți legatari. Efectele Art. 1.075. – (1) În cazul dezmoștenirii soțului supraviețuitor, moștenitorii din clasa cu care acesta vine în concurs culeg partea din moștenire rămasă după atribuirea cotei cuvenite soțului supraviețuitor ca urmare a dezmoștenirii. (2) Dacă, în urma dezmoștenirii, pe lângă soțul supraviețuitor, vin la moștenire atât cel dezmoștenit, cât și acela care beneficiază de dezmoștenire, acesta din urmă culege partea rămasă după atribuirea cotei soțului supraviețuitor și a cotei celui dezmoștenit. (3) Atunci când, în urma dezmoștenirii, un moștenitor primește o cotă inferioară cotei sale legale, moștenitorul cu care vine în concurs culege partea care ar fi revenit celui dezmoștenit. (4) Dacă, în urma dezmoștenirii, o persoană este înlăturată total de la moștenire, cota ce i s-ar fi cuvenit se atribuie moștenitorilor cu care ar fi venit în concurs sau, în lipsa acestora, moștenitorilor subsecvenți. (5) Dispozițiile prevăzute la alin. (1) – (4) nu pot profita persoanelor incapabile de a primi legate. Nulitatea Art. 1.076. – (1) Dispoziția testamentară prin care moștenitorii legali au fost dezmoșteniți este supusă cauzelor de nulitate, absolută sau relativă, prevăzute de lege. (2) Termenul de prescripție a acțiunii în anulabilitate curge de la data la care cei dezmoșteniți au luat cunoștință de dispoziția testamentară prin care au fost înlăturați de la moștenire, dar nu mai devreme de data deschiderii moștenirii. 201 Secțiunea a 6-a Execuțiunea testamentară Desemnarea și misiunea executorului Art. 1.077. – (1) Testatorul poate numi una sau mai multe persoane, conferindu-le împuternicirea necesară executării dispozițiilor testamentare. Executorul testamentar poate fi desemnat și de către un terț determinat prin testament. (2) Dacă au fost desemnați mai mulți executori testamentari, oricare dintre ei poate acționa fără concursul celorlalți, cu excepția cazului în care testatorul a dispus altfel sau le-a împărțit atribuțiile. (3) Puterile executorului testamentar pot fi exercitate de la data acceptării misiunii prin declarație autentică notarială. Capacitatea executorului Art. 1.078. – Persoana lipsită de capacitate de exercițiu sau cu capacitate de exercițiu restrânsă nu poate fi executor testamentar. Dreptul de administrare Art. 1.079. – (1) Executorul testamentar are dreptul să administreze patrimoniul succesoral pe o perioadă de cel mult 2 ani de la data deschiderii moștenirii, chiar dacă testatorul nu i-a conferit în mod expres acest drept. (2) Prin testament, dreptul de administrare poate fi restrâns doar la o parte din patrimoniul succesoral sau la un termen mai scurt. (3) Termenul de 2 ani poate fi prelungit de instanța de judecată, pentru motive temeinice, prin acordarea unor termene succesive de câte un an. Puterile executorului Art. 1.080. – (1) Executorul testamentar: a) va cere, în condițiile legii, punerea sigiliilor, dacă printre moștenitori sunt și minori, persoane puse sub interdicție judecătorească sau dispărute; b) va stărui a se face inventarul bunurilor moștenirii în prezența sau cu citarea moștenitorilor; c) va cere instanței să încuviințeze vânzarea bunurilor, în lipsă de sume suficiente pentru executarea legatelor. Instanța va putea încuviința vânzarea imobilelor succesorale numai dacă nu există moștenitori rezervatari; d) va depune diligențe pentru executarea testamentului, iar în caz de contestație pentru a apăra validitatea sa; e) va plăti datoriile moștenirii dacă a fost împuternicit în acest sens prin testament. În lipsa unei asemenea împuterniciri, executorul testamentar va putea achita datoriile numai cu încuviințarea instanț; f) va încasa creanțele moștenirii. (2) Testatorul poate dispune ca executorul testamentar să procedeze la partajarea bunurilor moștenirii. Partajul produce efecte numai dacă proiectul prezentat de către executor a fost aprobat de toți moștenitorii. Transmiterea execuțiunii Art. 1.081. – (1) Puterile executorului testamentar nu pot fi transmise. (2) Misiunea executorului testamentar numit în considerarea unei funcții determinate poate fi continuată de către persoana care preia acea funcție. 202 Obligația de a da socoteală și răspunderea executorului Art. 1.082. – (1) La sfârșitul fiecărui an și la încetarea misiunii sale, executorul testamentar este obligat să dea socoteală pentru gestiunea sa, chiar dacă nu există moștenitori rezervatari. Această obligație se transmite moștenitorilor executorului. (2) Executorul testamentar răspunde ca un mandatar în legătură cu executarea dispozițiilor testamentare. (3) Dacă au fost desemnați mai mulți executori testamentari, răspunderea acestora este solidară, cu excepția cazului în care testatorul le-a împărțit atribuțiile și fiecare dintre ei s-a limitat la misiunea încredințată. Remunerația executorului Art. 1.083. – Misiunea executorului testamentar este gratuită, dacă testatorul nu a stabilit o remunerație în sarcina moștenirii. Suportarea cheltuielilor Art. 1.084. – Cheltuielile făcute de executorul testamentar în exercitarea puterilor sale sunt în sarcina moștenirii. Încetarea execuțiunii Art. 1.085. – Execuțiunea testamentară poate înceta: a) prin îndeplinirea sau imposibilitatea aducerii la îndeplinire a misiunii primite; b) prin renunțare în forma unei declarații autentice notariale; c) prin decesul executorului testamentar; d) prin punerea sub interdicție judecătorească a executorului testamentar; e) prin revocarea de către instanță a executorului testamentar care nu își îndeplinește misiunea ori o îndeplinește în mod necorespunzător; f) prin expirarea termenului în care se exercită dreptul de administrare, afară de cazul în care instanța decide prelungirea termenului. CAPITOLUL IV Rezerva succesorală, cotitatea disponibilă și reducțiunea liberalităților excesive Secțiunea 1 Rezerva succesorală și cotitatea disponibilă Noțiunea de rezervă succesorală Art. 1.086 – Rezerva succesorală este partea din bunurile moștenirii la care moștenitorii rezervatari au dreptul în virtutea legii, chiar împotriva voinței defunctului, manifestată prin liberalități ori dezmoșteniri. Moștenitorii rezervatari Art. 1.087. – Sunt moștenitori rezervatari soțul supraviețuitor, descendenții și ascendenții privilegiați ai defunctului. Întinderea rezervei succesorale Art. 1.088. – Rezerva succesorală a fiecărui moștenitor rezervatar este de jumătate din cota succesorală care, în absența liberalităților sau dezmoștenirilor, i s-ar fi cuvenit ca moștenitor legal. 203 Noțiunea de cotitate disponibilă Art. 1.089. – Cotitatea disponibilă este partea din bunurile moștenirii care nu este rezervată prin lege și de care defunctul poate dispune în mod neîngrădit, inclusiv prin liberalități. Cotitatea disponibilă specială a soțului supraviețuitor Art. 1.090. – (1) Liberalitățile neraportabile făcute soțului supraviețuitor, care vine la moștenire în concurs cu descendenți care nu provin din căsătoria sa cu defunctul, nu pot depăși un sfert din moștenire și nici partea descendentului care a primit cel mai puțin. (2) Dacă defunctul nu a dispus prin liberalități de diferența dintre cotitatea disponibilă stabilită potrivit art.1.089 și cotitatea disponibilă specială, atunci această diferență revine descendenților. (3) Dispozițiile alin. (1) și (2) se aplică în mod corespunzător atunci când descendentul menționat la alin. (1) a fost dezmoștenit direct, iar de această dezmoștenire ar beneficia soțul supraviețuitor. Secțiunea a 2-a Reducțiunea liberalităților excesive Stabilirea rezervei succesorale și a cotității disponibile Art. 1.091. – (1) Valoarea masei succesorale, în funcție de care se determină rezerva succesorală și cotitatea disponibilă, se stabilește astfel: a) determinarea activului brut al moștenirii, prin însumarea valorii bunurilor existente în patrimoniul succesoral la data deschiderii moștenirii; b) determinarea activului net al moștenirii, prin scăderea pasivului succesoral din activul brut; c) reunirea fictivă, doar pentru calcul, la activul net, a valorii donațiilor făcute de cel care lasă moștenirea. (2) În vederea aplicării alin. (1) lit. c), se ia în considerare valoarea la data deschiderii moștenirii a bunurilor donate, ținându-se însă cont de starea lor în momentul donației, din care se scade valoarea sarcinilor asumate prin contractele de donație. Dacă bunurile au fost înstrăinate de donatar, se ține seama de valoarea lor la data înstrăinării. Dacă bunurile donate au fost înlocuite cu altele, se ține cont de valoarea, la data deschiderii moștenirii, a bunurilor intrate în patrimoniu și de starea lor la momentul dobândirii. Totuși, dacă devalorizarea bunurilor intrate în patrimoniu era inevitabilă la data dobândirii, în virtutea naturii lor, înlocuirea bunurilor nu este luată în considerare. În măsura în care bunul donat sau cel care l-a înlocuit pe acesta a pierit fortuit, indiferent de data pieirii, donația nu se va supune reunirii fictive. Sumele de bani sunt supuse indexării în raport cu indicele inflației, corespunzător perioadei cuprinse între data intrării lor în patrimoniul donatarului și data deschiderii moștenirii. (3) Nu se va ține seama în stabilirea rezervei de darurile obișnuite, de donațiile remuneratorii și, în măsura în care nu sunt excesive, nici de sumele cheltuite pentru întreținerea sau, dacă este cazul, pentru formarea profesională a descendenților, a părinților sau a soțului și nici de cheltuielile de nuntă. (4) Până la dovada contrară, înstrăinarea cu titlu oneros către un descendent ori un ascendent privilegiat sau către soțul supraviețuitor este 204 prezumată a fi donație dacă înstrăinarea s-a făcut cu rezerva uzufructului, uzului ori abitației sau în schimbul întreținerii pe viață ori a unei rente viagere. Prezumția operează numai în favoarea descendenților, ascendenților privilegiați și a soțului supraviețuitor ai defunctului, dacă aceștia nu au consimțit la înstrăinare. (5) Rezerva succesorală și cotitatea disponibilă se calculează în funcție de valoarea stabilită potrivit alin. (1). La stabilirea rezervei nu se ține seama de cei care au renunțat la moștenire, cu excepția celor obligați la raport potrivit art. 1.146 alin.(2). Modul de operare Art. 1.092. – După deschiderea moștenirii, liberalitățile care încalcă rezerva succesorală sunt supuse reducțiunii, la cerere. Persoanele care pot cere reducțiunea Art. 1.093. – Reducțiunea liberalităților excesive poate fi cerută numai de către moștenitorii rezervatari, de succesorii lor, precum și de către creditorii chirografari ai moștenitorilor rezervatari. Căile de realizare a reducțiunii Art. 1.094. – (1) Reducțiunea liberalităților excesive se poate realiza prin buna învoială a celor interesați. (2) În lipsa unei asemenea învoieli, reducțiunea poate fi invocată în fața instanței de judecată pe cale de excepție sau pe cale de acțiune, după caz. (3) În cazul pluralității de moștenitori rezervatari, reducțiunea operează numai în limita cotei de rezervă cuvenite celui care a cerut-o și profită numai acestuia. Termenul de prescripție Art. 1.095. – (1) Dreptul la acțiunea în reducțiune a liberalităților excesive se prescrie în termen de 3 ani de la data deschiderii moștenirii sau, după caz, de la data la care moștenitorii rezervatari au pierdut posesia bunurilor care formează obiectul liberalităților. (2) În cazul liberalităților excesive a căror existență nu a fost cunoscută de moștenitorii rezervatari, termenul de prescripție începe să curgă de la data când au cunoscut existența acestora și caracterul lor excesiv. (3) Excepția de reducțiune este imprescriptibilă extinctiv. Ordinea reducțiunii Art. 1.096. – (1) Legatele se reduc înaintea donațiilor. (2) Legatele se reduc toate deodată și proporțional, afară dacă testatorul a dispus că anumite legate vor avea preferință, caz în care vor fi reduse mai întâi celelalte legate. (3) Donațiile se reduc succesiv, în ordinea inversă a datei lor, începând cu cea mai nouă. (4) Donațiile concomitente se reduc toate deodată și proporțional, afară dacă donatorul a dispus că anumite donații vor avea preferință, caz în care vor fi reduse mai întâi celelalte donații. (5) Dacă beneficiarul donației care ar trebui redusă este insolvabil, se va proceda la reducțiunea donației anterioare. 205 Efectele reducțiunii Art. 1.097. – (1) Reducțiunea are ca efect ineficacitatea legatelor sau, după caz, desființarea donațiilor în măsura necesară întregirii rezervei succesorale. (2) Întregirea rezervei, ca urmare a reducțiunii, se realizează în natură. (3) Reducțiunea se realizează prin echivalent în cazul în care, înainte de deschiderea moștenirii, donatarul a înstrăinat bunul ori a constituit asupra lui drepturi reale, precum și atunci când bunul a pierit dintr-o cauză imputabilă donatarului. (4) Când donația supusă reducțiunii a fost făcută unui moștenitor rezervatar care nu este obligat la raportul donației, acesta va putea păstra în contul rezervei sale partea care depășește cotitatea disponibilă. (5) Dacă donatarul este un succesibil obligat la raport, iar obiectul donației este un imobil și partea supusă reducțiunii reprezintă mai puțin de jumătate din valoarea imobilului, donatarul rezervatar poate păstra imobilul, iar reducțiunea necesară întregirii rezervei celorlalți moștenitori rezervatari se va face prin luare mai puțin sau prin echivalent bănesc. (6) În cazul întregirii rezervei în natură, gratificatul păstrează fructele părții din bun care depășește cotitatea disponibilă, percepute până la data la care cei îndreptățiți au cerut reducțiunea. Reducțiunea unor liberalități speciale Art. 1.098. – (1) Dacă donația sau legatul are ca obiect un uzufruct, uz ori abitație sau o rentă ori întreținere viageră, moștenitorii rezervatari au facultatea fie de a executa liberalitatea astfel cum a fost stipulată, fie de a abandona proprietatea cotității disponibile în favoarea beneficiarului liberalității, fie de a solicita reducțiunea potrivit dreptului comun. (2) Dacă moștenitorii rezervatari nu se înțeleg asupra opțiunii, reducțiunea se va face potrivit dreptului comun. Imputarea liberalităților Art. 1.099. – (1) Dacă beneficiarul liberalității nu este moștenitor rezervatar, liberalitatea primită se impută asupra cotității disponibile, iar dacă o depășește este supusă reducțiunii. (2) Dacă gratificatul este moștenitor rezervatar și liberalitatea nu este supusă raportului, ea se impută asupra cotității disponibile. Dacă este cazul, excedentul se impută asupra cotei de rezervă la care are dreptul gratificatul și, dacă o depășește, este supus reducțiunii. (3) Dacă gratificatul este moștenitor rezervatar și liberalitatea este supusă raportului, ea se impută asupra rezervei celui gratificat, iar, dacă există, excedentul se impută asupra cotității disponibile, afară de cazul în care dispunătorul a stipulat imputarea sa asupra rezervei globale. În acest ultim caz, numai partea care excede rezervei globale se impută asupra cotității disponibile. În toate cazurile, dacă se depășește cotitatea disponibilă, liberalitatea este supusă reducțiunii. (4) Dacă există mai multe liberalități, imputarea se face potrivit alin. (1) – (3), ținând seama și de ordinea reducțiunii liberalităților excesive. 206 TITLUL IV Transmisiunea și partajul moștenirii CAPITOLUL I Transmisiunea moștenirii Secțiunea 1 Dispoziții generale Noțiunile de opțiune succesorală și de succesibil Art. 1.100. – (1) Cel chemat la moștenire în temeiul legii sau al voinței defunctului poate accepta moștenirea sau poate renunța la ea. (2) Prin succesibil se înțelege persoana care îndeplinește condițiile prevăzute de lege pentru a putea moșteni, dar care nu și-a exercitat încă dreptul de opțiune succesorală. Caracterele juridice ale opțiunii Art. 1. 101. – Sub sancțiunea nulității absolute, opțiunea succesorală este indivizibilă și nu poate fi afectată de nicio modalitate. Vocația multiplă la moștenire Art. 1.102. – (1) Moștenitorul care, în baza legii sau a testamentului, cumulează mai multe vocații la moștenire are, pentru fiecare dintre ele, un drept de opțiune distinct. (2) Legatarul chemat la moștenire și ca moștenitor legal își va putea exercita opțiunea în oricare dintre aceste calități. Dacă, deși nu a fost încălcată rezerva, din testament rezultă că defunctul a dorit să diminueze cota ce i s-ar fi cuvenit legatarului ca moștenitor legal, acesta din urmă poate opta doar ca legatar. Termenul de opțiune succesorală Art. 1.103. – (1) Dreptul de opțiune succesorală se exercită în termen de un an de la data deschiderii moștenirii. (2) Termenul de opțiune curge : a) de la data nașterii celui chemat la moștenire, dacă nașterea s-a produs după deschiderea moștenirii; b) de la data înregistrării morții în registrul de stare civilă, dacă înregistrarea se face în temeiul unei hotărâri judecătorești de declarare a morții celui care lasă moștenirea, afară numai dacă succesibilul a cunoscut faptul morții sau hotărârea de declarare a morții la o dată anterioară, caz în care termenul curge de la această din urmă dată; c) de la data la care legatarul a cunoscut sau trebuia să cunoască legatul său, dacă testamentul cuprinzând acest legat este descoperit după deschiderea moștenirii; d) de la data la care succesibilul a cunoscut sau trebuia să cunoască legătura de rudenie pe care se întemeiază vocația sa la moștenire, dacă această dată este ulterioară deschiderii moștenirii. (3) Termenului prevăzut la alin. (1) i se aplică prevederile cuprinse în cartea a VI-a referitoare la suspendarea și repunerea în termenul de prescripție extinctivă. 207 Prorogarea termenului Art. 1.104. – (1) În cazul în care succesibilul a cerut întocmirea inventarului anterior exercitării dreptului de opțiune succesorală, termenul de opțiune nu se va împlini mai devreme de 2 luni de la data la care i se comunică procesulverbal de inventariere. (2) Pe durata efectuării inventarului, succesibilul nu poate fi considerat moștenitor, cu excepția cazului în care a acceptat moștenirea. Retransmiterea dreptului de opțiune Art. 1.105. – (1) Moștenitorii celui care a decedat fără a fi exercitat dreptul de opțiune succesorală îl exercită separat, fiecare pentru partea sa, în termenul aplicabil dreptului de opțiune privind moștenirea autorului lor. (2) În cazul prevăzut la alin. (1), partea succesibilului care renunță profită celorlalți moștenitori ai autorului său. Secțiunea a 2-a Acceptarea moștenirii Libertatea acceptării moștenirii Art. 1.106. – Nimeni nu poate fi obligat să accepte o moștenire ce i se cuvine. Acceptarea moștenirii de către creditori Art. 1.107. – Creditorii succesibilului pot accepta moștenirea, pe cale oblică, în limita îndestulării creanței lor. Felurile acceptării Art. 1.108. – (1) Acceptarea poate fi expresă sau tacită. (2) Acceptarea este expresă când succesibilul își însușește explicit titlul sau calitatea de moștenitor printr-un înscris autentic sau sub semnătură privată. (3) Acceptarea este tacită când succesibilul face un act sau fapt pe care n-ar putea să-l facă decât în calitate de moștenitor. Înregistrarea actelor de acceptare Art. 1.109. – În situația în care acceptarea este făcută printr-un înscris autentic, declarația de acceptare se va înscrie în registrul național notarial, ținut în format electronic, potrivit legii. Actele cu valoare de acceptare tacită Art. 1.110. – (1) Actele de dispoziție juridică privind o parte sau totalitatea drepturilor asupra moștenirii atrag acceptarea tacită a acesteia. Sunt astfel de acte: a) înstrăinarea, cu titlu gratuit sau oneros, de către succesibil a drepturilor asupra moștenirii; b) renunțarea, chiar gratuită, în folosul unuia sau mai multor moștenitori determinați; c) renunțarea la moștenire cu titlu oneros, chiar în favoarea tuturor comoștenitorilor sau moștenitorilor subsecvenți. (2) De asemenea, pot avea valoare de acceptare tacită a moștenirii actele de dispoziție, administrare definitivă ori folosință a unor bunuri din moștenire . (3) Actele de conservare, supraveghere și de administrare provizorie nu valorează acceptare, dacă din împrejurările în care acestea s-au efectuat nu 208 rezultă că succesibilul și-a însușit prin ele calitatea de moștenitor. (4) Sunt considerate a fi de administrare provizorie actele de natură urgentă a căror îndeplinire este necesară pentru normala punere în valoare, pe termen scurt, a bunurilor moștenirii. Declarația de neacceptare Art. 1.111. – Succesibilul care intenționează să îndeplinească un act ce poate avea semnificația acceptării moștenirii, dar care dorește ca prin aceasta să nu fie considerat acceptant, trebuie să dea în acest sens, anterior îndeplinirii actului, o declarație autentică notarială. Prezumția de renunțare Art. 1.112. – Este prezumat, până la proba contrară, că a renunțat la moștenire succesibilul care, deși cunoștea deschiderea moștenirii și calitatea lui de succesibil ca urmare a notificării sale în condițiile legii, nu acceptă moștenirea în termenul prevăzut la art. 1.103. Reducerea termenului de opțiune Art. 1.113. – (1) Pentru motive temeinice, la cererea oricărei persoane interesate, un succesibil poate fi obligat, cu aplicarea procedurii prevăzute de lege pentru ordonanța președințială, să își exercite dreptul de opțiune succesorală înăuntrul unui termen stabilit de instanța judecătorească, mai scurt decât cel prevăzut la art.1.103. (2) Succesibilul care nu optează în termenul stabilit de instanța judecătorească este considerat că a renunțat la moștenire. Efectele acceptării Art. 1.114. – (1) Acceptarea consolidează transmisiunea moștenirii realizată de plin drept la data decesului. (2) Moștenitorii legali și legatarii universali sau cu titlu universal răspund pentru datoriile și sarcinile moștenirii numai cu bunurile din patrimoniul succesoral, proporțional cu cota fiecăruia. (3) Legatarul cu titlu particular nu este obligat să suporte datoriile și sarcinile moștenirii. Prin excepție, el răspunde pentru pasivul moștenirii, însă numai cu bunul sau bunurile ce formează obiectul legatului, dacă: a) testatorul a dispus în mod expres în acest sens; b) dreptul lăsat prin legat are ca obiect o universalitate, cum ar fi o moștenire culeasă de către testator și nelichidată încă; c) celelalte bunuri ale moștenirii sunt insuficiente pentru plata datoriilor și sarcinilor moștenirii. (4) În cazul înstrăinării bunurilor moștenirii după deschiderea acesteia, bunurile intrate în patrimoniul succesoral prin efectul subrogației pot fi afectate stingerii datoriilor și sarcinilor moștenirii. Întocmirea inventarului Art. 1.115. – (1) Succesibilii, creditorii moștenirii și orice persoană interesată pot cere notarului competent să dispună efectuarea unui inventar al bunurilor din patrimoniul succesoral, toate cheltuielile care se vor face în acest scop fiind în sarcina moștenirii. (2) Dacă succesibilii sau persoanele care dețin bunuri din patrimoniul succesoral se opun, efectuarea inventarului este dispusă de către instanța judecătorească de la locul deschiderii moștenirii. 209 (3) Inventarul se efectuează de către persoana desemnată prin acordul succesibililor și al creditorilor sau, în lipsa unui asemenea acord, de către persoana desemnată fie de notar, fie, după caz, de instanța de judecată competentă. Procesul-verbal de inventariere Art. 1.116. – (1) Procesul-verbal de inventariere cuprinde enumerarea, descrierea și evaluarea provizorie a bunurilor ce se aflau în posesia defunctului la data deschiderii moștenirii. (2) Bunurile a căror proprietate este contestată se vor menționa separat. (3) În inventar se cuprind mențiuni privind pasivul succesoral. (4) Bunurile moștenirii care se găsesc în posesia altei persoane vor fi inventariate cu precizarea locului unde se află și a motivului pentru care se găsesc acolo. (5) În cazul în care, cu ocazia inventarierii, se va găsi vreun testament lăsat de defunct, acesta va fi vizat spre neschimbare și va fi depus în depozit la biroul notarului public. (6) Inventarul se semnează de cel care l-a întocmit, de succesibilii aflați la locul inventarului, iar în lipsa acestora sau în cazul refuzului lor de a semna, inventarul va fi semnat de doi martori. Măsurile speciale de conservare a bunurilor Art. 1.117. – (1) Dacă există pericol de înstrăinare, pierdere, înlocuire sau distrugere a bunurilor, notarul va putea pune bunurile sub sigiliu sau le va preda unui custode. (2) Poate fi numit custode, cu acordul tuturor celor interesați, unul dintre succesibili, iar în caz contrar o altă persoană aleasă de către notar. (3) În cazul în care conservarea bunurilor moștenirii necesită anumite cheltuieli, acestea vor fi făcute, cu încuviințarea notarului, de către custodele prevăzut la alin. (1) sau, în lipsa custodelui, de un curator special, numit de notar pentru administrarea bunurilor. (4) Bunurile date în custodie sau în administrare se predau pe baza de proces-verbal semnat de notar și de custode sau curator. Dacă predarea are loc concomitent cu inventarierea, se va face mențiune în procesul-verbal, un exemplar al acestuia predându-se custodelui sau curatorului. (5) Custodele sau curatorul este obligat să restituie bunurile și să dea socoteală notarului asupra cheltuielilor de conservare sau administrare a acestor bunuri la finalizarea procedurii succesorale sau atunci când notarul consideră necesar. Măsurile speciale privind sumele de bani și alte valori Art. 1.118. – (1) Dacă în timpul efectuării inventarului se vor găsi sume de bani, hârtii de valoare, cecuri sau alte valori, se vor depune în depozitul notarial sau la o instituție specializată, făcându-se mențiune despre aceasta și în procesul-verbal de inventariere. (2) Din sumele de bani găsite la inventariere, se vor lăsa moștenitorilor sau celor care locuiau cu defunctul și gospodăreau împreună cu acesta sumele necesare pentru: a) întreținerea persoanelor ce erau în sarcina celui decedat, pentru maximum 6 luni; 210 b) plata sumelor datorate în baza contractelor individuale de muncă sau pentru plata asigurărilor sociale; c) acoperirea cheltuielilor pentru conservarea și administrarea bunurilor moștenirii. Acceptarea forțată Art. 1.119. – (1) Succesibilul care, cu rea-credință, a sustras ori a ascuns bunuri din patrimoniul succesoral sau a ascuns o donație supusă raportului sau reducțiunii este considerat că a acceptat moștenirea, chiar dacă anterior renunțase la ea. El nu va avea însă niciun drept cu privire la bunurile sustrase sau ascunse și, după caz, va fi obligat să raporteze sau să reducă donația ascunsă fără a participa la distribuirea bunului donat. (2) Moștenitorul aflat în situația prevăzută la alin. (1) este ținut să plătească datoriile și sarcinile moștenirii proporțional cu cota sa din moștenire, inclusiv cu propriile sale bunuri. Secțiunea a 3-a Renunțarea la moștenire Forma renunțării Art. 1.120. – (1) Renunțarea la moștenire nu se presupune. (2) Declarația de renunțare se face în formă autentică la orice notar public sau, după caz, la misiunile diplomatice și oficiile consulare ale României, în condițiile și limitele prevăzute de lege. (3) Pentru informarea terților, declarația de renunțare se va înscrie, pe cheltuiala renunțătorului, în registrul național notarial, ținut în format electronic, potrivit legii. Efectele renunțării Art. 1.121. – (1) Succesibilul care renunță este considerat că nu a fost niciodată moștenitor. (2) Partea renunțătorului profită moștenitorilor pe care i-ar fi înlăturat de la moștenire sau celor a căror parte ar fi diminuat-o dacă ar fi acceptat moștenirea. Renunțarea frauduloasă Art. 1.122. – (1) Creditorii succesibilului care a renunțat la moștenire în frauda lor pot cere instanței revocarea renunțării în ceea ce îi privește, însă numai în termen de 3 luni de la data la care au cunoscut renunțarea. (2) Admiterea acțiunii în revocare produce efectele acceptării moștenirii de către succesibilul debitor numai în privința creditorului reclamant și în limita creanței acestuia. Revocarea renunțării Art. 1.123. – (1) În tot cursul termenului de opțiune, renunțătorul poate revoca renunțarea, dacă moștenirea nu a fost deja acceptată de alți succesibili care au vocație la partea care i-ar reveni, dispozițiile art.1.120 aplicându-se în mod corespunzător. (2) Revocarea renunțării valorează acceptare, bunurile moștenirii fiind preluate în starea în care se găsesc și sub rezerva drepturilor dobândite de terți asupra acelor bunuri. 211 Termenul de prescripție Art. 1.124. - Dreptul la acțiunea în anularea acceptării sau renunțării se prescrie în termen de 6 luni, calculat în caz de violență de la încetarea acesteia, iar în celelalte cazuri din momentul în care titularul dreptului la acțiune a cunoscut cauza de nulitate relativă. Secțiunea a 4-a Sezina Noțiunea Art. 1.125. – Pe lângă stăpânirea de fapt exercitată asupra patrimoniului succesoral, sezina le conferă moștenitorilor și dreptul de a administra acest patrimoniu și de a exercita drepturile și acțiunile defunctului. Moștenitorii sezinari Art. 1.126. – (1) Sunt moștenitori sezinari soțul supraviețuitor, descendenții și ascendenții privilegiați, iar în lipsa acestora colateralii privilegiați. (2) Până la atestarea calității de moștenitor prin certificatul de moștenitor sau hotărârea judecătorească, moștenitorii sezinari dobândesc de drept stăpânirea de fapt a moștenirii. Dobândirea sezinei de către moștenitorii legali nesezinari Art. 1.127. – (1) Moștenitorii legali nesezinari intră în stăpânirea de fapt a moștenirii numai prin eliberarea certificatului de moștenitor, dar cu efect retroactiv din ziua deschiderii moștenirii. (2) Până la intrarea în stăpânirea de fapt a moștenirii, moștenitorul legal nesezinar nu poate fi urmărit în calitate de moștenitor. Intrarea legatarului universal sau cu titlu universal în stăpânirea moștenirii Art. 1.128. – (1) Legatarul universal poate cere intrarea în stăpânirea de fapt a moștenirii de la moștenitorii rezervatari. Dacă asemenea moștenitori nu există sau refuză, legatarul universal intră în stăpânirea moștenirii prin eliberarea certificatului de moștenitor. (2) Legatarul cu titlu universal poate cere intrarea în stăpânirea de fapt a moștenirii de la moștenitorii rezervatari sau, după caz, de la legatarul universal intrat în stăpânirea moștenirii ori de la moștenitorii legali nerezervatari care au intrat în stăpânirea moștenirii, fie de drept, fie prin eliberarea certificatului de moștenitor. Dacă asemenea moștenitori nu există sau refuză, legatarul cu titlu universal intră în stăpânirea moștenirii prin eliberarea certificatului de moștenitor. Predarea legatului cu titlu particular Art. 1.129. – Legatarul cu titlu particular intră în posesia obiectului legatului din ziua în care acesta i-a fost predat de bunăvoie sau, în lipsă, din ziua depunerii la instanță a cererii de predare. 212 Secțiunea a 5-a Petiția de ereditate Persoanele care pot obține recunoașterea calității de moștenitor Art. 1.130. – Moștenitorul cu vocație universală sau cu titlu universal poate obține oricând recunoașterea calității sale de moștenitor contra oricărei persoane care, pretinzând că se întemeiază pe titlul de moștenitor, posedă toate sau o parte din bunurile din patrimoniul succesoral. Efectele recunoașterii calității de moștenitor Art. 1.131. – (1) Recunoașterea calității de moștenitor obligă pe deținătorul fără titlu al bunurilor din patrimoniul succesoral la restituirea acestor bunuri cu aplicarea regulilor prevăzute la art. 1.635 – 1.649. (2) În privința actelor juridice încheiate între deținătorul fără titlu al bunurilor succesorale și terți, dispozițiile art. 960 alin. (3) se aplică în mod corespunzător. Secțiunea a 6-a Certificatul de moștenitor Noțiunea Art. 1.132. – Certificatul de moștenitor se eliberează de către notarul public și cuprinde constatări referitoare la patrimoniul succesoral, numărul și calitatea moștenitorilor și cotele ce le revin din acest patrimoniu, precum și alte mențiuni prevăzute de lege. Efectele Art. 1.133. – (1) Certificatul de moștenitor face dovada calității de moștenitor, precum și a cotei sau a bunurilor care se cuvin fiecărui moștenitor în parte. (2) În vederea stabilirii componenței patrimoniului succesoral, notarul public procedează, mai întâi, la lichidarea regimului matrimonial. Nulitatea Art. 1.134. – Cei care se consideră vătămați în drepturile lor prin eliberarea certificatului de moștenitor pot cere instanței judecătorești constatarea sau, după caz, declararea nulității acestuia și stabilirea drepturilor lor, conform legii. CAPITOLUL II Moștenirea vacantă Noțiunea Art. 1.135. – (1) Dacă nu sunt moștenitori legali sau testamentari, moștenirea este vacantă. (2) Dacă prin legat s-a atribuit numai o parte a moștenirii și nu există moștenitori legali ori vocația acestora a fost restrânsă ca efect al testamentului lăsat de defunct, partea din moștenire rămasă neatribuită este vacantă. 213 Administrarea provizorie a bunurilor moștenirii Art. 1.136. – Dacă există indicii că moștenirea urmează a fi declarată vacantă, notarul public încunoștiințează organul care reprezintă comuna, orașul sau, după caz, municipiul, iar acest organ are obligația să încredințeze, de îndată, administrarea provizorie a bunurilor din patrimoniul succesoral unui curator special desemnat. Somarea succesibililor Art. 1.137. – (1) Dacă în termen de un an și șase luni de la deschiderea moștenirii nu s-a înfățișat niciun succesibil, notarul, la cererea oricărei persoane interesate, va soma pe toți succesibilii, printr-o publicație făcută la locul deschiderii moștenirii, la locul unde se află imobilele din patrimoniul succesoral, precum și într-un ziar de largă circulație, pe cheltuiala moștenirii, să se înfățișeze la biroul său în termen de cel mult două luni de la publicare. (2) Dacă niciun succesibil nu se prezintă în termenul fixat în publicație, notarul va constata că moștenirea este vacantă. Dreptul de a culege moștenirea vacantă Art. 1.138. – Moștenirile vacante revin comunei, orașului sau, după caz, municipiului în a cărui rază teritorială se aflau bunurile la data deschiderii moștenirii și intră în domeniul lor privat. Este considerată nescrisă orice dispoziție testamentară care, fără a stipula transmiterea bunurilor moștenirii, urmărește să înlăture această regulă. Intrarea în stăpânirea moștenirii vacante și răspunderea pentru pasiv Art. 1.139. – (1) Comuna, orașul sau, după caz, municipiul intră în stăpânirea de fapt a moștenirii de îndată ce toți succesibilii cunoscuți au renunțat la moștenire ori, la împlinirea termenului prevăzut la art. 1.137, dacă niciun moștenitor nu este cunoscut. Moștenirea se dobândește retroactiv de la data deschiderii sale. (2) Comuna, orașul sau, după caz, municipiul suportă pasivul moștenirii vacante numai în limita valorii bunurilor din patrimoniul succesoral. Desființarea vacanței moștenirii Art. 1.140. – Dacă, deși s-a constatat vacanța moștenirii, există moștenitori, atunci aceștia pot exercita petiția de ereditate împotriva comunei, orașului sau, după caz, municipiului. CAPITOLUL III Amintirile de familie Bunurile care constituie amintiri de familie Art. 1.141. – (1) Constituie amintiri de familie bunurile ce au aparținut membrilor familiei și stau mărturie istoriei acesteia. (2) Sunt incluse în această categorie bunuri precum corespondența purtată de membrii familiei, arhivele familiale, decorațiile, armele de colecție, portretele de familie, documentele, precum și orice alte bunuri cu semnificație morală deosebită pentru respectiva familie. 214 Regimul juridic al amintirilor de familie Art. 1.142. – (1) Moștenitorii pot ieși din indiviziune cu privire la bunurile care constituie amintiri de familie numai prin partaj voluntar. (2) În cazul în care nu se realizează partajul voluntar, bunurile care constituie amintiri de familie rămân în indiviziune. (3) Pe durata indiviziunii, prin acordul moștenitorilor sau, în lipsa acestuia, prin hotărârea instanței, amintirile de familie sunt depozitate în interesul familiei la unul ori mai mulți dintre moștenitori sau în locul convenit de ei. (4) Moștenitorul desemnat ca depozitar poate revendica bunurile care constituie amintiri de familie de la cel care le deține pe nedrept, dar nu le poate înstrăina, împrumuta sau da în locațiune fără acordul unanim al coindivizarilor. CAPITOLUL IV Partajul succesoral și raportul Secțiunea 1 Dispoziții generale referitoare la partajul succesoral Starea de indiviziune Art. 1.143. – (1) Nimeni nu poate fi obligat a rămâne în indiviziune. Moștenitorul poate cere oricând ieșirea din indiviziune, chiar și atunci când există convenții sau clauze testamentare care prevăd altfel. (2) Dispozițiile art. 669 – 686 se aplică și partajului succesoral în măsura în care nu sunt incompatibile cu acesta. Partajul voluntar Art. 1.144. – (1) Dacă toți moștenitorii sunt prezenți și au capacitate de exercițiu deplină, partajul se poate realiza prin bună învoială, în forma și prin actul pe care părțile le convin. Dacă printre bunurile succesorale se află imobile, convenția de partaj trebuie încheiată în formă autentică, sub sancțiunea nulității absolute. (2) Dacă nu sunt prezenți toți moștenitorii sau dacă printre ei se află minori sau persoane puse sub interdicție judecătorească ori persoane dispărute, atunci se vor pune sigilii pe bunurile moștenirii în cel mai scurt termen, iar partajul voluntar se va realiza cu respectarea regulilor referitoare la protecția persoanelor lipsite de capacitate de exercițiu sau cu capacitate de exercițiu restrânsă ori privitoare la persoanele dispărute. Măsurile conservatorii Art. 1.145. – Bunurile moștenirii pot să facă obiectul unor măsuri conservatorii, în tot sau în parte, la cererea persoanelor interesate, în condițiile legii. 215 Secțiunea a 2-a Raportul donațiilor Noțiunea Art. 1.146. – (1) Raportul donațiilor este obligația pe care o au între ei soțul supraviețuitor și descendenții defunctului care vin efectiv și împreună la moștenirea legală, de a readuce la moștenire bunurile care le-au fost donate fără scutire de raport de către cel ce lasă moștenirea. (2) În lipsă de stipulație contrară din partea donatorului, cei menționați la alin. (1) sunt obligați la raport numai dacă ar fi avut vocație concretă la moștenirea defunctului în cazul în care aceasta s-ar fi deschis la data donației. Scutirea de raport a renunțătorului la moștenirea legală Art. 1.147. – (1) În caz de renunțare la moștenirea legală, descendentul sau soțul supraviețuitor nu mai are obligația de raport, putând păstra liberalitatea primită în limitele cotității disponibile. (2) Prin stipulație expresă în contractul de donație, donatarul poate fi obligat la raportul donației și în cazul renunțării la moștenire. În acest caz, donatarul va readuce la moștenire numai valoarea bunului donat care depășește partea din bunurile defunctului la care ar fi avut dreptul ca moștenitor legal. Persoanele care pot cere raportul donației Art. 1.148. – Dreptul de a cere raportul îl au numai descendenții și soțul supraviețuitor, precum și, pe cale oblică, creditorii personali ai acestora. Caracterul personal al obligației de raport Art. 1.149. – (1) Moștenitorul datorează raportul numai pentru donațiile pe care le-a primit personal de la donator. (2) Dacă descendentul donatarului vine în nume propriu la moștenirea donatorului, nu este obligat să raporteze donația făcută ascendentului său, chiar dacă a acceptat moștenirea acestuia din urmă. (3) Descendentul care vine la moștenire prin reprezentare succesorală este obligat să raporteze donația primită de la defunct de către ascendentul său pe care îl reprezintă, chiar dacă nu l-a moștenit pe acesta din urmă. Excepțiile de la obligația de raport Art. 1.150. – (1) Nu sunt supuse raportului: a) donațiile pe care defunctul le-a făcut cu scutire de raport. Scutirea poate fi făcută prin chiar actul de donație sau printr-un act ulterior, întocmit într-una din formele prevăzute pentru liberalități; b) donațiile deghizate sub forma unor înstrăinări cu titlu oneros sau efectuate prin persoane interpuse, cu excepția cazului în care se dovedește că cel care a lăsat moștenirea a urmărit un alt scop decât scutirea de raport; c) darurile obișnuite, donațiile remuneratorii și, în măsura în care nu sunt excesive, sumele cheltuite pentru întreținerea sau, dacă este cazul, pentru formarea profesională a descendenților, a părinților sau a soțului și nici cheltuielile de nuntă, în măsura în care cel care lasă moștenirea nu a dispus altfel; d) fructele culese, veniturile scadente până în ziua deschiderii moștenirii și echivalentul bănesc al folosinței exercitate de donatar asupra bunului donat. (2) De asemenea, raportul nu este datorat nici în cazul în care bunul 216 donat a pierit fără culpa donatarului. Cu toate acestea, dacă bunul a fost reconstituit prin folosirea unei indemnizații încasate ca urmare a pieirii sale, donatarul este ținut să facă raportul bunului în măsura în care indemnizația a servit la reconstituirea acelui bun. În cazul în care indemnizația nu a fost utilizată în acest scop, ea însăși este supusă raportului. Dacă indemnizația rezultă dintr-un contract de asigurare, aceasta se raportează numai în măsura în care depășește cuantumul total al primelor plătite de donatar. Modul de efectuare a raportului Art. 1.151. – (1) Raportul se face prin echivalent. Este considerată ca nescrisă dispoziția care impune donatarului raportul în natură. (2) Cu toate acestea, donatarul poate efectua raportul în natură dacă la data cererii de raport este încă proprietarul bunului și nu l-a grevat cu o sarcină reală și nici nu l-a dat în locațiune pentru o perioadă mai mare de 3 ani. (3) Raportul prin echivalent se poate realiza prin preluare, prin imputație sau în bani. (4) Raportul prin preluare se realizează prin luarea din masa succesorală de către moștenitorii îndreptățiți la raport a unor bunuri, pe cât posibil de aceeași natură și calitate cu cele care au format obiectul donației, ținând seama de cotele succesorale ale fiecăruia. (5) În cazul raportului prin imputație, valoarea donației se scade din partea moștenitorului obligat la raport. (6) În cazul raportului în bani, cel obligat la raport va depune la dispoziția celorlalți moștenitori o sumă de bani care reprezintă diferența dintre valoarea bunului donat și partea din această valoare ce corespunde cotei sale succesorale. Căile de realizare a raportului. Prescripția Art. 1.152. – (1) Raportul se poate realiza prin bună învoială sau pe cale judecătorească fie printr-o acțiune separată, fie printr-o cerere incidentală formulată în cadrul procesului de partaj. (2) Raportul cerut de unul dintre moștenitori profită și celorlalți moștenitori îndreptățiți să solicite raportul, cu excepția celor care au renunțat în mod expres la raport. (3) Dreptul la acțiunea prin care se solicită raportul se prescrie în termen de 3 ani de la data la care cel îndreptățit să ceară raportul a cunoscut donația, dar nu mai devreme de data deschiderii moștenirii sau de data la care bunul donat i-a fost predat celui obligat la raport, dacă această dată este ulterioară deschiderii moștenirii. Evaluarea bunului în cazul raportului prin echivalent Art. 1.153. – (1) În vederea efectuării raportului prin echivalent, se ia în considerare valoarea bunului donat la momentul judecății, ținându-se însă cont de starea lui în momentul donației, din care se scade valoarea, la momentul judecății, a sarcinilor asumate prin contractul de donație. (2) Dacă bunul a fost înstrăinat de donatar anterior cererii de raport, se ține seama de valoarea lui la data înstrăinării. Dacă bunul donat a fost înlocuit cu altul, se ține cont de valoarea, la data raportului, a bunului intrat în patrimoniu și de starea lui la momentul dobândirii. Totuși, dacă devalorizarea bunului intrat în patrimoniu era inevitabilă la data dobândirii, în virtutea 217 naturii sale, înlocuirea bunului nu este luată în considerare. (3) Sumele de bani sunt supuse indexării în raport cu indicele inflației, corespunzător perioadei cuprinse între data intrării lor în patrimoniul donatarului și data realizării raportului. Ameliorările și degradările bunului donat în cazul raportului în natură Art. 1.154. – (1) Donatarul are dreptul să recupereze, proporțional cu cotele succesorale, cheltuielile rezonabile pe care le-a făcut cu lucrările adăugate, precum și cu lucrările autonome necesare și utile până la data raportului. (2) Totodată, donatarul este răspunzător de toate degradările și deteriorările care au micșorat valoarea bunului ca urmare a faptei sale culpabile. (3) Donatarul poate reține bunul până la plata efectivă a sumelor ce-i sunt datorate pentru cheltuielile prevăzute la alin. (1), afară de cazul în care creanța lui se compensează cu despăgubirile pe care le datorează potrivit alin. (2). Secțiunea a 3-a Plata datoriilor Plata pasivului. Excepțiile de la divizarea de drept a pasivului moștenirii Art. 1.155. – (1) Moștenitorii universali și cu titlu universal contribuie la plata datoriilor și sarcinilor moștenirii proporțional cu cota succesorală ce-i revine fiecăruia. (2) Înainte de partajul succesoral, creditorii ale căror creanțe provin din conservarea sau din administrarea bunurilor moștenirii ori s-au născut înainte de deschiderea moștenirii pot cere să fie plătiți din bunurile aflate în indiviziune. De asemenea, ei pot solicita executarea silită asupra acestor bunuri. (3) Regula divizării de drept a pasivului succesoral nu se aplică dacă: a) obligația este indivizibilă; b) obligația are ca obiect un bun individual determinat ori o prestație determinată asupra unui astfel de bun; c) obligația este garantată cu o ipotecă sau o altă garanție reală, caz în care moștenitorul care primește bunul afectat garanției va fi obligat pentru tot, însă numai în limita valorii acelui bun, iar participarea sa la restul pasivului moștenirii se reduce corespunzător; d) unul dintre moștenitori este însărcinat, prin titlu, să execute singur obligația. În acest caz, dacă titlul îl reprezintă testamentul, scutirea celorlalți moștenitori constituie o liberalitate, supusă reducțiunii dacă este cazul. Situația creditorilor personali ai moștenitorilor Art. 1.156. – (1) Înainte de partajul succesoral, creditorii personali ai unui moștenitor nu pot urmări partea acestuia din bunurile moștenirii. (2) Creditorii personali ai moștenitorilor și orice persoană ce justifică un interes legitim pot să ceară partajul în numele debitorului lor, pot pretinde să fie prezenți la partajul prin bună învoială sau pot să intervină în procesul de partaj. 218 (3) Ceilalți moștenitori pot obține respingerea acțiunii de partaj introduse de către creditor plătind datoria în numele și pe seama moștenitorului debitor. (4) Creditorii pot solicita revocarea partajului fără a fi obligați să dovedească frauda copărtașilor numai dacă, deși au cerut să fie prezenți, partajul s-a realizat în lipsa lor și fără să fi fost convocați. În toate celelalte cazuri, acțiunea în revocarea partajului rămâne supusă dispozițiilor art. 1.562. (5) Din bunurile moștenirii atribuite la partaj, precum și din cele care le iau locul în patrimoniul moștenitorului, creditorii moștenirii vor fi plătiți cu preferință față de creditorii personali ai moștenitorului. (6) Dispozițiile alin. (5) sunt aplicabile și legatarilor cu titlu particular ori de câte ori obiectul legatului nu constă într-un bun individual determinat. Regresul între moștenitori. Insolvabilitatea unuia dintre moștenitori Art. 1.157. – (1) Moștenitorul universal sau cu titlu universal care, din cauza garanției reale sau din orice altă cauză, a plătit din datoria comună mai mult decât partea sa, are drept de regres împotriva celorlalți moștenitori, însă numai pentru partea din datoria comună ce revenea fiecăruia, chiar și atunci când moștenitorul care a plătit datoria ar fi fost subrogat în drepturile creditorilor. (2) Când unul din moștenitorii universali sau cu titlu universal este insolvabil, partea lui din pasivul moștenirii se împarte între toți ceilalți în proporție cu cotele succesorale ale fiecăruia. (3) Moștenitorul are dreptul de a cere plata creanțelor pe care le are față de moștenire de la ceilalți moștenitori, ca orice alt creditor al moștenirii. În privința părții din datorie care îi revine ca moștenitor, dispozițiile art.1.620- 1.624 sunt aplicabile. Raportul datoriilor Art. 1.158. – (1) Dacă, la data partajului succesoral, un moștenitor are o datorie certă și lichidă față de moștenire, aceasta se lichidează prin luare mai puțin. (2) Dacă moștenitorul are mai multe datorii față de moștenire care nu sunt acoperite cu partea sa din bunurile moștenirii, aceste datorii se sting proporțional prin raport în limita părții respective. (3) Raportul nu operează în privința creanței pe care un moștenitor o are față de moștenire. Însă, moștenitorul care este atât creditor, cât și debitor al moștenirii se poate prevala de compensația legală, chiar dacă nu ar fi întrunite condițiile acesteia. (4) Prin acordul tuturor moștenitorilor, raportul datoriilor se poate realiza și înainte de partajul succesoral. Titlurile executorii obținute împotriva defunctului Art. 1.159. – Titlurile executorii obținute împotriva defunctului pot fi executate și împotriva moștenitorilor săi, în condițiile prevăzute de Codul de procedură civilă. Secțiunea a 4-a Partajul de ascendent Subiectele Art. 1.160. – Ascendenții pot face partajul bunurilor lor între descendenți. 219 Formele Art.1.161. – (1) Partajul de ascendent se poate realiza prin donație sau prin testament, cu respectarea formelor, condițiilor și regulilor prevăzute de lege pentru aceste acte juridice. (2) Partajul realizat prin donație nu poate avea ca obiect decât bunurile prezente. Cuprinsul Art. 1.162. – Dacă în partajul de ascendent nu au fost cuprinse toate bunurile moștenirii, bunurile necuprinse se vor partaja conform legii. Ineficacitatea Art. 1.163. – (1) Este lovit de nulitate absolută partajul în care nu s-au cuprins toți descendenții care îndeplinesc condițiile pentru a veni la moștenire, fie în nume propriu, fie prin reprezentare succesorală. (2) Dispozițiile alin. (1) nu se aplică partajului în care nu a fost inclus un descendent care vine la moștenire prin reprezentare succesorală, însă a fost cuprins acela pe care îl reprezintă. (3) Dacă prin partajul de ascendent se încalcă rezerva succesorală a vreunui descendent sau a soțului supraviețuitor, sunt aplicabile dispozițiile privitoare la reducțiunea liberalităților excesive. Cartea a V-a Despre obligații TITLUL I Dispoziții generale Conținutul raportului obligațional Art. 1.164. – Obligația este o legătură de drept în virtutea căreia debitorul este ținut să procure o prestație creditorului, iar acesta are dreptul să obțină prestația datorată. Izvoarele obligațiilor Art. 1.165. – Obligațiile izvorăsc din contract, act unilateral, gestiunea de afaceri, îmbogățirea fără justă cauză, plata nedatorată, fapta ilicită, precum și din orice alt act sau fapt de care legea leagă nașterea unei obligații. 220 TITLUL II Izvoarele obligațiilor CAPITOLUL I Contractul Secțiunea 1 Dispoziții generale Noțiunea Art. 1.166. – Contractul este acordul de voință între două sau mai multe persoane cu intenția de a constitui, modifica, transmite sau stinge un raport juridic. Regulile aplicabile contractelor Art. 1.167. – (1) Toate contractele se supun regulilor generale din prezentul capitol. (2) Regulile particulare privitoare la anumite contracte sunt prevăzute în prezentul cod sau în legi speciale. Regulile aplicabile contractelor nenumite Art. 1.168. – Contractelor nereglementate de lege li se aplică prevederile prezentului capitol, iar dacă acestea nu sunt îndestulătoare, regulile speciale privitoare la contractul cu care se aseamănă cel mai mult. Libertatea de a contracta Art. 1.169. – Părțile sunt libere să încheie orice contracte și să determine conținutul acestora, în limitele impuse de lege, de ordinea publică și de bunele moravuri. Buna-credință Art. 1.170. – Părțile trebuie să acționeze cu bună-credință, atât la negocierea și încheierea contractului, cât și pe tot timpul executării sale. Ele nu pot înlătura sau limita această obligație. Secțiunea a 2-a Diferite categorii de contracte Contractul sinalagmatic și contractul unilateral Art. 1.171. – Contractul este sinalagmatic atunci când obligațiile născute din acesta sunt reciproce și interdependente. În caz contrar, contractul este unilateral chiar dacă executarea lui presupune obligații în sarcina ambelor părți. Contractul cu titlu oneros și contractul cu titlu gratuit Art. 1.172. – (1) Contractul prin care fiecare parte urmărește să își procure un avantaj în schimbul obligațiilor asumate este cu titlu oneros. (2) Contractul prin care una dintre părți urmărește să procure celeilalte părți un beneficiu, fără a obține în schimb vreun avantaj este cu titlu gratuit. 221 Contractul comutativ și contractul aleatoriu Art. 1.173. – (1) Este comutativ contractul în care, la momentul încheierii sale, existența drepturilor și obligațiilor părților este certă, iar întinderea acestora este determinată sau determinabilă. (2) Este aleatoriu contractul care, prin natura lui sau prin voința părților, oferă cel puțin uneia din părți șansa unui câștig și o expune totodată la riscul unei pierderi, ce depind de un eveniment viitor și incert. Contractul consensual, solemn sau real Art. 1.174. – (1) Contractul poate fi consensual, solemn sau real. (2) Contractul este consensual atunci când se formează prin simplul acord de voință al părților. (3) Contractul este solemn atunci când validitatea sa este supusă îndeplinirii unor formalități prevăzute de lege. (4) Contractul este real atunci când, pentru validitatea sa, este necesară predarea unui bun al debitorului. Contractul de adeziune Art. 1.175. – Contractul este de adeziune atunci când clauzele sale esențiale sunt impuse ori sunt redactate de una din părți, pentru aceasta sau ca urmare a instrucțiunilor sale, cealaltă parte neavând decât să le accepte ca atare. Contractul-cadru Art. 1.176. – (1) Contractul-cadru este acordul prin care părțile convin să negocieze, să încheie sau să mențină raporturi contractuale ale căror elemente esențiale sunt determinate de acesta. (2) Modalitatea de executare a contractului-cadru, în special termenul și volumul prestațiilor, precum și, dacă este cazul, prețul acestora sunt precizate prin convenții ulterioare. Contractul încheiat cu consumatorii Art. 1.177. – Contractul încheiat cu consumatorii este supus legilor speciale și, în completare, dispozițiilor prezentului cod. Secțiunea a 3-a Încheierea contractului §1. Dispoziții preliminare Libertatea formei Art. 1.178. – Contractul se încheie prin simplul acord de voință al părților, capabile de a contracta, daca legea nu impune o anumită formalitate pentru încheierea sa valabilă. Condițiile esențiale pentru validitatea contractului Art. 1.179. – (1) Condițiile esențiale pentru validitatea unui contract sunt: 1. capacitatea de a contracta; 2. consimțământul valabil al părților; 3. un obiect determinat, posibil și licit; 4. o cauză valabilă a obligațiilor. (2) În măsura în care legea prevede o anumită formă a contractului, aceasta trebuie respectată, sub sancțiunea prevăzută de dispozițiile legale aplicabile. 222 §2. Capacitatea părților Capacitatea părților Art. 1.180. – Poate contracta orice persoană care nu este declarată incapabilă de lege și nici oprită să încheie anumite contracte. Regulile aplicabile Art. 1.181. – Regulile privitoare la capacitatea de a contracta sunt reglementate în principal în cartea I. §3. Consimțământul I. Formarea contractului Încheierea contractului Art. 1.182. – (1) Contractul se încheie prin negocierea lui de către părți sau prin acceptarea fără rezerve a unei oferte de a contracta. (2) Este suficient ca părțile să se pună de acord asupra elementelor esențiale ale contractului, chiar dacă lasă unele elemente secundare spre a fi convenite ulterior ori încredințează determinarea acestora unei alte persoane. (3) În condițiile prevăzute la alin. (2), dacă părțile nu ajung la un acord asupra elementelor secundare ori persoana căreia i-a fost încredințată determinarea lor nu ia o decizie, instanța va dispune, la cererea oricăreia dintre părți, completarea contractului, ținând seama, după împrejurări, de natura acestuia și de intenția părților. Buna-credință în negocieri Art. 1.183. – (1) Părțile au libertatea inițierii, desfășurării și ruperii negocierilor și nu pot fi ținute răspunzătoare pentru eșecul acestora. (2) Partea care se angajează într-o negociere este ținută să respecte exigențele bunei-credințe. Părțile nu pot conveni limitarea sau excluderea acestei obligații. (3) Este contrară exigențelor bunei-credințe, între altele, conduita părții care inițiază sau continuă negocieri fără intenția de a încheia contractul. (4) Partea care inițiază, continuă sau rupe negocierile contrar buneicredințe răspunde pentru prejudiciul cauzat celeilalte părți. Pentru stabilirea acestui prejudiciu se va ține seama de cheltuielile angajate în vederea negocierilor, de renunțarea de către cealaltă parte la alte oferte și de orice împrejurări asemănătoare. Obligația de confidențialitate în negocierile precontractuale Art. 1.184. – Când o informație confidențială este comunicată de către o parte în cursul negocierilor, cealaltă parte este ținută să nu o divulge și să nu o folosească în interes propriu, indiferent dacă se încheie sau nu contractul. Încălcarea acestei obligații atrage răspunderea părții în culpă. Elementele de care depinde încheierea contractului Art. 1.185. – Atunci când, în timpul negocierilor, o parte insistă să se ajungă la un acord asupra unui anumit element sau asupra unei anumite forme, contractul nu se încheie până nu se ajunge la un acord cu privire la acestea. 223 Momentul și locul încheierii contractului Art. 1.186. – (1) Contractul se încheie în momentul și în locul în care acceptarea ajunge la ofertant, chiar dacă acesta nu ia cunoștință de ea din motive care nu îi sunt imputabile. (2) De asemenea, contractul se consideră încheiat în momentul în care destinatarul ofertei săvârșește un act sau un fapt concludent, fără a-l înștiința pe ofertant, dacă, în temeiul ofertei, al practicilor stabilite între părți, al uzanțelor sau potrivit naturii afacerii, acceptarea se poate face în acest mod. Forma ofertei și a acceptării Art. 1.187. – Oferta și acceptarea trebuie emise în forma cerută de lege pentru încheierea valabilă a contractului. Oferta de a contracta Art. 1.188. – (1) O propunere constituie ofertă de a contracta dacă aceasta conține suficiente elemente pentru formarea contractului și exprimă intenția ofertantului de a se obliga în cazul acceptării ei de către destinatar. (2) Oferta poate proveni de la persoana care are inițiativa încheierii contractului, care îi determină conținutul sau, după împrejurări, care propune ultimul element esențial al contractului. (3) Dispozițiile art.1.182 – 1.203 se aplică în mod corespunzător și atunci când împrejurările în care se încheie contractul nu permit identificarea ofertei sau a acceptării. Propunerea adresată unor persoane nedeterminate Art. 1.189. – (1) Propunerea adresată unor persoane nedeterminate, chiar dacă este precisă, nu valorează ofertă ci, după împrejurări, solicitare de ofertă sau intenție de negociere. (2) Cu toate acestea, propunerea valorează ofertă dacă aceasta rezultă astfel din lege, din uzanțe ori, în mod neîndoielnic, din împrejurări. În aceste cazuri, revocarea ofertei adresate unor persoane nedeterminate produce efecte numai dacă este făcută în aceeași formă cu oferta însăși sau într-o modalitate care permite să fie cunoscută în aceeași măsură cu aceasta. Solicitarea de oferte Art. 1.190. – Solicitarea de a formula oferte, adresată uneia sau mai multor persoane determinate, nu constituie, prin ea însăși, ofertă de a contracta. Oferta irevocabilă Art. 1.191. – (1) Oferta este irevocabilă de îndată ce autorul ei se obligă să o mențină un anumit termen. Oferta este, de asemenea, irevocabilă atunci când poate fi considerată astfel în temeiul acordului părților, al practicilor stabilite între acestea, al negocierilor, al conținutului ofertei ori al uzanțelor. (2) Declarația de revocare a unei oferte irevocabile nu produce niciun efect. Termenul de acceptare Art. 1.192. – Termenul de acceptare curge din momentul în care oferta ajunge la destinatar. Oferta fără termen adresată unei persoane absente Art. 1.193. – (1) Oferta fără termen de acceptare, adresată unei persoane care nu este prezentă, trebuie menținută un termen rezonabil, după împrejurări, pentru ca destinatarul să o primească, să o analizeze și să expedieze acceptarea. 224 (2) Până la încheierea contractului, această ofertă poate fi revocată oricând, însă revocarea nu împiedică încheierea contractului decât dacă ajunge la destinatar înainte ca acesta să fi expediat acceptarea sau, în cazurile prevăzute de art.1.186 alin. (2), înaintea săvârșirii actului sau faptului care determină încheierea contractului. (3) Ofertantul răspunde pentru prejudiciul cauzat prin revocarea ofertei înaintea expirării termenului prevăzut la alin. (1). Oferta fără termen adresată unei persoane prezente Art. 1.194. – (1) Oferta fără termen de acceptare, adresată unei persoane prezente rămâne fără efecte dacă nu este acceptată de îndată. (2) Dispozițiile alin. (1) se aplică și în cazul ofertei transmise prin telefon sau prin alte asemenea mijloace de comunicare la distanță. Caducitatea ofertei Art. 1.195. – (1) Oferta devine caducă dacă: a) acceptarea nu ajunge la ofertant în termenul stabilit sau, în lipsă, în termenul prevăzut de art.1.193 alin. (1); b) destinatarul o refuză. (2) Decesul sau incapacitatea ofertantului atrage caducitatea ofertei irevocabile numai atunci când natura afacerii sau împrejurările o impun. Acceptarea ofertei Art. 1.196. – (1) Orice act sau fapt al destinatarului constituie acceptare dacă indică în mod neîndoielnic acordul său cu privire la ofertă, astfel cum aceasta a fost formulată, și ajunge în termen la autorul ofertei. Dispozițiile art.1186 rămân aplicabile. (2) Tăcerea sau inacțiunea destinatarului nu valorează acceptare decât atunci când aceasta rezultă din lege, din acordul părților, din practicile stabilite între acestea, din uzanțe sau din alte împrejurări. Acceptarea necorespunzătoare a ofertei Art. 1.197. – (1) Răspunsul destinatarului nu constituie acceptare atunci când: a) cuprinde modificări sau completări care nu corespund ofertei primite; b) nu respectă forma cerută anume de ofertant; c) ajunge la ofertant după ce oferta a devenit caducă. (2) Răspunsul destinatarului, exprimat potrivit alin. (l), poate fi considerat, după împrejurări, ca o contraofertă. Acceptarea tardivă Art. 1.198. – (1) Acceptarea tardivă produce efecte numai dacă autorul ofertei îl înștiințează de îndată pe acceptant despre încheierea contractului. (2) Acceptarea făcută în termen dar, ajunsă la ofertant după expirarea termenului, din motive neimputabile acceptantului, produce efecte dacă ofertantul nu-l înștiințează despre aceasta de îndată. Retragerea ofertei sau a acceptării Art. 1.199. – Oferta sau acceptarea poate fi retrasă dacă retragerea ajunge la destinatar anterior ori concomitent cu oferta sau, după caz, cu acceptarea. Comunicarea ofertei, acceptării și revocării Art. 1.200. – (1) Oferta, acceptarea, precum și revocarea acestora produc efecte numai din momentul în care ajung la destinatar, chiar dacă acesta nu ia 225 cunoștință de ele din motive care nu îi sunt imputabile. (2) Comunicarea acceptării trebuie făcută prin mijloace cel puțin la fel de rapide ca cele folosite de ofertant, dacă din lege, din acordul părților, din practicile stabilite între acestea sau din alte asemenea împrejurări nu rezultă contrariul. Clauzele externe Art. 1.201. – Dacă prin lege nu se prevede altfel, părțile sunt ținute de clauzele extrinseci la care contractul face trimitere. Clauzele standard Art. 1.202. – (1) Sub rezerva prevederilor art. 1.203, dispozițiile prezentei secțiuni se aplică în mod corespunzător și atunci când la încheierea contractului sunt utilizate clauze standard. (2) Sunt clauze standard stipulațiile stabilite în prealabil de una dintre părți pentru a fi utilizate în mod general și repetat și care sunt incluse în contract în urma negocierii între părți. Clauzele neuzuale Art. 1.203. – Clauzele standard care prevăd în folosul celui care le propune limitarea răspunderii, dreptul de a denunța unilateral contractul, de a suspenda executarea obligațiilor sau care prevăd în detrimentul celeilalte părți decăderea din drepturi ori din beneficiul termenului, limitarea dreptului de a opune excepții, restrângerea libertății de a contracta cu alte persoane, reînnoirea tacită a contractului, legea aplicabilă, clauze compromisorii sau prin care se derogă de la normele privitoare la competența instanțelor judecătorești nu produc efecte decât dacă sunt acceptate, în mod expres, în scris, de cealaltă parte. II. Valabilitatea consimțământului Condițiile Art. 1.204. – Consimțământul părților trebuie să fie serios, liber și exprimat în cunoștință de cauză. Lipsa discernământului Art. 1.205. – (1) Este anulabil contractul încheiat de o persoană care, la momentul încheierii acestuia, se afla, fie și numai vremelnic, într-o stare care o punea în neputință de a-și da seama de urmările faptei sale. (2) Contractul încheiat de o persoană pusă ulterior sub interdicție poate fi anulat dacă, la momentul când actul a fost făcut, cauzele punerii sub interdicție existau și erau îndeobște cunoscute. III. Viciile consimțământului Cazurile Art. 1.206. – (1) Consimțământul este viciat când este dat din eroare, surprins prin dol sau smuls prin violență. (2) De asemenea, consimțământul este viciat în caz de leziune. Eroarea Art. 1.207. – (1) Partea care, la momentul încheierii contractului, se afla într-o 226 eroare esențială poate cere anularea acestuia, dacă cealaltă parte știa sau, după caz, trebuia să știe că faptul asupra căruia a purtat eroarea era esențial pentru încheierea contractului. (2) Eroarea este esențială: 1. când poartă asupra naturii sau obiectului contractului; 2. când poartă asupra identității obiectului prestației sau asupra unei calități a acestuia ori asupra unei alte împrejurări considerate esențiale de către părți în absența căreia contractul nu s-ar fi încheiat; 3. când poartă asupra identității persoanei sau asupra unei calități a acesteia în absența căreia contractul nu s-ar fi încheiat. (3) Eroarea de drept este esențială atunci când privește o normă juridică determinantă, potrivit voinței părților, pentru încheierea contractului. (4) Eroarea care privește simplele motive ale contractului nu este esențială, cu excepția cazului în care prin voința părților asemenea motive au fost considerate hotărâtoare. Eroarea nescuzabilă Art. 1.208. – (1) Contractul nu poate fi anulat dacă faptul asupra căruia a purtat eroarea putea fi, după împrejurări, cunoscut cu diligențe rezonabile. (2) Eroarea de drept nu poate fi invocată în cazul dispozițiilor legale accesibile și previzibile. Eroarea asumată Art. 1.209. – Nu atrage anularea contractului eroarea care poartă asupra unui element cu privire la care riscul de eroare a fost asumat de cel care o invocă sau, după împrejurări, trebuia să fie asumat de acesta. Eroarea de calcul Art. 1.210. – Simpla eroare de calcul nu atrage anularea contractului, ci numai rectificarea, afară de cazul în care, concretizându-se într-o eroare asupra cantității, a fost esențială pentru încheierea contractului. Eroarea de calcul trebuie corectată la cererea oricăreia dintre părți. Eroarea de comunicare sau de transmitere Art. 1.211. – Dispozițiile privitoare la eroare se aplică în mod corespunzător și atunci când eroarea poartă asupra declarației de voință ori când declarația a fost transmisă inexact prin intermediul unei alte persoane sau prin mijloace de comunicare la distanță. Invocarea erorii cu bună-credință Art. 1.212. – Partea care este victima unei erori nu se poate prevala de aceasta contrar exigențelor bunei-credințe. Adaptarea contractului Art. 1.213. – Partea care este victima erorii esențiale rămâne legată de contractul astfel încheiat dacă cealaltă parte este de acord cu executarea, urmând ca prevederile contractuale să fie adaptate în mod corespunzător. Dolul Art. 1.214. – (1) Consimțământul este viciat prin dol atunci când partea s-a aflat într-o eroare provocată de manoperele frauduloase ale celeilalte părți ori când aceasta din urmă a omis, în mod fraudulos, să-l informeze pe contractant asupra unor împrejurări pe care se cuvenea să i le dezvăluie. (2) Partea al cărei consimțământ a fost viciat prin dol poate cere anularea 227 contractului, chiar dacă eroarea în care s-a aflat nu a fost esențială. (3) Contractul este anulabil și atunci când dolul emană de la reprezentantul, prepusul ori gerantul afacerilor celeilalte părți. (4) Dolul nu se presupune. Dolul comis de un terț Art. 1.215. – (1) Partea care este victima dolului unui terț nu poate cere anularea, decât dacă cealaltă parte a cunoscut sau, după caz, ar fi trebuit să cunoască dolul la încheierea contractului. (2) Independent de anularea contractului, autorul dolului răspunde pentru prejudiciile ce ar rezulta. Violența Art. 1.216. – (1) Poate cere anularea contractului partea care a contractat sub imperiul unei temeri justificate induse, fără drept, de cealaltă parte sau de un terț. (2) Există violență când temerea insuflată este de așa natură încât partea amenințată putea să creadă, după împrejurări, că, în lipsa consimțământului său, viața, persoana, onoarea sau bunurile sale ar fi expuse unui pericol grav și iminent. (3) Violența poate atrage anularea contractului și atunci când este îndreptată împotriva unei persoane apropiate, precum soțul, soția, ascendenții ori descendenții părții al cărei consimțământ a fost viciat. (4) În toate cazurile, existența violenței se apreciază ținând seama de vârsta, starea socială, sănătatea și caracterul celui asupra căruia s-a exercitat violența, precum și de orice altă împrejurare ce a putut influența starea acestuia la momentul încheierii contractului. Amenințarea cu exercițiul unui drept Art. 1.217. – Constituie violență și temerea insuflată prin amenințarea cu exercițiul unui drept făcută cu scopul de a obține avantaje nejustificate. Starea de necesitate Art. 1.218. – Contractul încheiat de o parte aflată în stare de necesitate nu poate fi anulat decât dacă cealaltă parte a profitat de această împrejurare. Temerea reverențiară Art. 1.219. – Simpla temere izvorâtă din respect, fără să fi fost violență, nu atrage anularea contractului. Violența săvârșită de un terț Art. 1.220. – (1) Violența atrage anularea contractului și atunci când este exercitată de un terț, însă numai dacă partea al cărei consimțământ nu a fost viciat cunoștea sau, după caz, ar fi trebuit să cunoască violența săvârșită de către terț. (2) Independent de anularea contractului, autorul violenței răspunde pentru prejudiciile ce ar rezulta. 228 Leziunea Art. 1.221. – (1) Există leziune atunci când una dintre părți, profitând de starea de nevoie, de lipsa de experiență ori de lipsa de cunoștințe a celeilalte părți, stipulează în favoarea sa ori a unei alte persoane o prestație de o valoare considerabil mai mare, la data încheierii contractului, decât valoarea propriei prestații. (2) Existența leziunii se apreciază și în funcție de natura și scopul contractului. (3) Leziunea poate exista și atunci când minorul își asumă o obligație excesivă prin raportare la starea sa patrimonială, la avantajele pe care le obține din contract ori la ansamblul circumstanțelor. Sancțiunea Art. 1.222. – (1) Partea al cărei consimțământ a fost viciat prin leziune poate cere, la alegerea sa, anularea contractului sau reducerea obligațiilor sale cu valoarea daunelor-interese la care ar fi îndreptățită. (2) Cu excepția cazului prevăzut de art. 1.221 alin. (3), acțiunea în anulare este admisibilă numai dacă leziunea depășește jumătate din valoarea pe care o avea, la momentul încheierii contractului, prestația promisă sau executată de partea lezată. Disproporția trebuie să subziste până la data cererii de anulare. (3) În toate cazurile, instanța poate să mențină contractul dacă cealaltă parte oferă, în mod echitabil, o reducere a propriei creanțe sau, după caz, o majorare a propriei obligații. Termenul de prescripție Art. 1.223. – Dreptul la acțiunea în anulare sau în reducerea obligațiilor pentru leziune se prescrie în termen de 2 ani de la data încheierii contractului. Inadmisibilitatea leziunii Art. 1.224. – Nu pot fi atacate pentru leziune contractele aleatorii, tranzacția, precum și alte contracte anume prevăzute de lege. §4. Obiectul contractului Obiectul contractului Art. 1.225. – (1) Obiectul contractului îl reprezintă operațiunea juridică, precum vânzarea, locațiunea, împrumutul și altele asemenea, convenită de părți, astfel cum aceasta reiese din ansamblul drepturilor și obligațiilor contractuale. (2) Obiectul contractului trebuie să fie determinat și licit, sub sancțiunea nulității absolute. (3) Obiectul este ilicit atunci când este prohibit de lege sau contravine ordinii publice ori bunelor moravuri. Obiectul obligației Art. 1.226. – (1) Obiectul obligației este prestația la care se angajează debitorul. (2) Sub sancțiunea nulității absolute, el trebuie să fie determinat sau cel puțin determinabil și licit. 229 Imposibilitatea inițială a obiectului obligației Art. 1.227. – Contractul este valabil chiar dacă, la momentul încheierii sale, una dintre părți se află în imposibilitate de a-și executa obligația, afară de cazul în care prin lege se prevede altfel. Bunurile viitoare Art. 1.228. – În lipsa unei prevederi legale contrare, contractele pot purta și asupra bunurilor viitoare. Bunurile care nu sunt în circuitul civil Art. 1.229. – Numai bunurile care sunt în circuitul civil pot face obiectul unei prestații contractuale. Bunurile care aparțin altuia Art. 1.230. – Dacă prin lege nu se prevede altfel, bunurile unui terț pot face obiectul unei prestații, debitorul fiind obligat să le procure și să le transmită creditorului sau, după caz, să obțină acordul terțului. În cazul neexecutării obligației, debitorul răspunde pentru prejudiciile cauzate. Determinarea calității obiectului Art. 1.231. – Atunci când nu poate fi stabilită potrivit contractului, calitatea prestației sau a obiectului acesteia trebuie să fie rezonabilă sau, după împrejurări, cel puțin de nivel mediu. Determinarea obiectului de către un terț Art. 1.232. – (1) Atunci când prețul sau orice alt element al contractului urmează să fie determinat de un terț, acesta trebuie să acționeze în mod corect, diligent și echidistant. (2) Dacă terțul nu poate sau nu dorește să acționeze ori aprecierea sa este în mod manifest nerezonabilă, instanța, la cererea părții interesate, va stabili, după caz, prețul sau elementul nedeterminat de către părți. Determinarea prețului între profesioniști Art. 1.233. – Dacă un contract încheiat între profesioniști nu stabilește prețul și nici nu indică o modalitate pentru a-l determina, se presupune că părțile au avut în vedere prețul practicat în mod obișnuit în domeniul respectiv pentru aceleași prestații realizate în condiții comparabile sau, în lipsa unui asemenea preț, un preț rezonabil. Raportarea la un factor de referință Art. 1.234. – Atunci când, potrivit contractului, prețul se determină prin raportare la un factor de referință, iar acest factor nu există, a încetat să mai existe ori nu mai este accesibil, el se înlocuiește, în absența unei convenții contrare, cu factorul de referință cel mai apropiat. §5. Cauza Noțiunea Art. 1.235. – Cauza este motivul care determină fiecare parte să încheie contractul. Condițiile Art. 1.236. – (1) Cauza trebuie să existe, să fie licită și morală. (2) Cauza este ilicită când este contrară legii și ordinii publice. (3) Cauza este imorală când este contrară bunelor moravuri. 230 Frauda la lege Art. 1.237. – Cauza este ilicită și atunci când contractul este doar mijlocul pentru a eluda aplicarea unei norme legale imperative. Sancțiunea Art. 1.238. – (1) Lipsa cauzei atrage nulitatea relativă a contractului, cu excepția cazului în care contractul a fost greșit calificat și poate produce alte efecte juridice. (2) Cauza ilicită sau imorală atrage nulitatea absolută a contractului dacă este comună sau, în caz contrar, dacă cealaltă parte a cunoscut-o sau, după împrejurări, trebuia s-o cunoască. Proba cauzei Art. 1.239. – (1) Contractul este valabil chiar atunci când cauza nu este expres prevăzută. (2) Existența unei cauze valabile se prezumă până la proba contrară. §6. Forma contractului Formele de exprimare a consimțământului Art. 1.240. – (1) Voința de a contracta poate fi exprimată verbal sau în scris. (2) Voința poate fi manifestată și printr-un comportament care, potrivit legii, convenției părților, practicilor stabilite între acestea sau uzanțelor, nu lasă nicio îndoială asupra intenției de a produce efectele juridice corespunzătoare. Forma scrisă Art. 1.241. – Înscrisul care constată încheierea contractului poate fi sub semnătură privată sau autentic, având forța probantă prevăzută de lege. Sancțiunea Art. 1.242. – (1) Este lovit de nulitate absolută contractul încheiat în lipsa formei pe care, în chip neîndoielnic, legea o cere pentru încheierea sa valabilă. (2) Dacă părțile s-au învoit ca un contract să fie încheiat într-o anumită formă, pe care legea nu o cere, contractul se socotește valabil chiar dacă forma nu a fost respectată. Modificarea contractului Art. 1.243. – Dacă prin lege nu se prevede altfel, orice modificare a contractului este supusă condițiilor de formă cerute de lege pentru încheierea sa. Forma cerută pentru înscrierea în cartea funciară Art. 1.244. – În afara altor cazuri prevăzute de lege, trebuie să fie încheiate prin înscris autentic, sub sancțiunea nulității absolute, convențiile care strămută sau constituie drepturi reale care urmează a fi înscrise în cartea funciară. Forma contractelor electronice Art. 1.245. – Contractele care se încheie prin mijloace electronice sunt supuse condițiilor de formă prevăzute de legea specială. 231 Secțiunea a 4-a Nulitatea contractului §1. Dispoziții generale Nulitatea Art. 1.246. – (1) Orice contract încheiat cu încălcarea condițiilor cerute de lege pentru încheierea sa valabilă este lovit de nulitate, dacă prin lege nu se prevede o altă sancțiune. (2) Nulitatea poate fi absolută sau relativă. Nulitatea absolută Art. 1.247. – (1) Este nul contractul încheiat cu încălcarea unei dispoziții legale instituite pentru ocrotirea unui interes general. (2) Nulitatea absolută poate fi invocată de orice persoană interesată, pe cale de acțiune sau de excepție. (3) Instanța este obligată să invoce din oficiu nulitatea absolută. (4) Contractul lovit de nulitate absolută nu este susceptibil de confirmare decât în cazurile prevăzute de lege. Nulitatea relativă Art. 1.248. – (1) Contractul încheiat cu încălcarea unei dispoziții legale instituite pentru ocrotirea unui interes particular este anulabil. (2) Nulitatea relativă poate fi invocată numai de cel al cărui interes este ocrotit prin dispoziția legală încălcată. (3) Nulitatea relativă nu poate fi invocată din oficiu de instanța judecătorească. (4) Contractul lovit de nulitate relativă este susceptibil de confirmare. Prescripția Art. 1.249. – (1) Dacă prin lege nu se prevede altfel, nulitatea absolută poate fi invocată oricând, fie pe cale de acțiune, fie pe cale de excepție. (2) Nulitatea relativă poate fi invocată pe cale acțiune numai în termenul de prescripție stabilit de lege. Cu toate acestea, partea căreia i se cere executarea contractului poate opune oricând nulitatea relativă a contractului, chiar și după împlinirea termenului de prescripție a dreptului la acțiunea în anulare. §2. Cauzele de nulitate Cauzele de nulitate absolută Art. 1.250. – Contractul este lovit de nulitate absolută în cazurile anume prevăzute de lege, precum și atunci când rezultă neîndoielnic din lege că interesul ocrotit este unul general. Cauzele de nulitate relativă Art.1.251. – Contractul este lovit de nulitate relativă când au fost nesocotite dispozițiile legale privitoare la capacitatea de exercițiu, când consimțământul uneia dintre părți a fost viciat, precum și în alte cazuri anume prevăzute de lege. 232 Prezumția de nulitate relativă Art. 1.252. – În cazurile în care natura nulității nu este determinată ori nu reiese în chip neîndoielnic din lege, contractul este lovit de nulitate relativă. Nulitatea virtuală Art. 1.253. – În afara cazurilor în care legea prevede sancțiunea nulității, contractul se desființează și atunci când sancțiunea nulității absolute sau, după caz, relative trebuie aplicată pentru ca scopul dispoziției legale încălcate să fie atins. §3. Efectele nulității Desființarea retroactivă a contractului Art. 1.254. – (1) Contractul lovit de nulitate este considerat a nu fi fost niciodată încheiat. (2) Chiar și în cazul în care contractul este cu executare succesivă, fiecare parte trebuie să restituie celeilalte, în natură sau prin echivalent, prestațiile primite, potrivit dispozițiilor art.1.639-1.647. Nulitatea parțială Art. 1.255. – (1) Clauzele contrare legii, ordinii publice sau bunelor moravuri și care nu sunt considerate nescrise, atrag nulitatea contractului în întregul său numai dacă sunt, prin natura lor, esențiale sau dacă, în lipsa acestora, contractul nu s-ar fi încheiat. (2) În cazul în care contractul este menținut în parte, clauzele nule sunt înlocuite de drept cu dispozițiile legale aplicabile. (3) Dispozițiile alin. (2) se aplică în mod corespunzător și clauzelor care contravin unor dispoziții legale imperative și sunt considerate de lege nescrise. Nulitatea contractului plurilateral Art. 1.256. – În cazul contractelor cu mai multe părți în care prestația fiecărei părți este făcută în considerarea unui scop comun, nulitatea contractului în privința uneia dintre părți nu atrage desființarea în întregime a contractului, afară de cazul în care participarea acesteia este esențială pentru existența contractului. Daunele-interese. Reducerea prestațiilor Art. 1.257. – În caz de violență sau dol, cel al cărui consimțământ este viciat are dreptul de a pretinde, în afară de anulare, și daune-interese sau, dacă preferă menținerea contractului, de a solicita numai reducerea prestației sale cu valoarea daunelor-interese la care ar fi îndreptățit. Repararea prejudiciului în cazul nulității contractului încheiat în formă autentică Art. 1.258. – În cazul anulării sau constatării nulității contractului încheiat în formă autentică pentru o cauză de nulitate a cărei existență rezultă din însuși textul contractului, partea prejudiciată poate cere obligarea notarului public la repararea prejudiciilor suferite, în condițiile răspunderii civile delictuale pentru fapta proprie. Refacerea contractului nul Art. 1.259. – Contractul nul poate fi refăcut, în tot sau în parte, cu respectarea tuturor condițiilor prevăzute de lege la data refacerii lui. În toate cazurile, contractul refăcut nu va produce efecte decât pentru viitor, iar nu și pentru trecut. 233 Conversiunea contractului nul Art. 1.260. – (1) Un contract lovit de nulitate absolută va produce, totuși, efectele actului juridic pentru care sunt îndeplinite condițiile de fond și de formă prevăzute de lege. (2) Cu toate acestea, dispozițiile alin. (1) nu se aplică dacă intenția de a exclude aplicarea conversiunii este stipulată în contractul lovit de nulitate sau reiese, în chip neîndoielnic, din scopurile urmărite de părți la data încheierii contractului. §4. Validarea contractului Cauzele de validare Art. 1.261. – (1) Contractul afectat de o cauză de nulitate este validat atunci când nulitatea este acoperită. (2) Nulitatea poate fi acoperită prin confirmare sau prin alte moduri anume prevăzute de lege. Confirmarea contractului Art. 1.262. – (1) Confirmarea unui contract anulabil rezultă din voința, expresă sau tacită, de a renunța la dreptul de a invoca nulitatea. (2) Voința de a renunța trebuie să fie certă. Condițiile confirmării Art. 1.263. – (1) Un contract anulabil poate fi confirmat dacă în momentul confirmării condițiile sale de validitate sunt întrunite. (2) Persoana care poate invoca nulitatea poate confirma contractul numai cunoscând cauza de nulitate și, în caz de violență, numai după încetarea acesteia. (3) Persoana chemată de lege să încuviințeze actele minorului poate, în numele și în interesul acestuia, cere anularea contractului făcut fără încuviințarea sa ori să confirme contractul atunci când această încuviințare era suficientă pentru încheierea valabilă a acestuia. (4) Dispozițiile alin. (3) se aplică în mod corespunzător și în cazul actelor încheiate fără autorizarea instanței tutelare. (5) În lipsa confirmării exprese, este suficient ca obligația să fie executată în mod voluntar la data la care ea putea fi valabil confirmată de către partea interesată. (6) Cel care trebuie să confirme poate să fie pus în întârziere printr-o notificare prin care partea interesată să-i solicite fie să confirme contractul anulabil, fie să exercite acțiunea în anulare, în termen de 6 luni de la notificare, sub sancțiunea decăderii din dreptul de a cere anularea contractului. Cuprinsul actului confirmativ Art. 1.264. – Pentru a fi valabil, actul confirmativ trebuie să cuprindă obiectul, cauza și natura obligației și să facă mențiune despre motivul acțiunii în nulitate, precum și despre intenția de a repara viciul pe care se întemeiază acea acțiune. Efectele confirmării Art. 1.265. – (1) Confirmarea își produce efectele din momentul încheierii contractului și atrage renunțarea la mijloacele și excepțiile ce puteau fi opuse, sub rezerva însă a drepturilor dobândite și conservate de terții de bună-credință. (2) Când fiecare dintre părți poate invoca nulitatea contractului sau mai multe părți o pot invoca împotriva alteia, confirmarea făcută de una dintre 234 acestea nu împiedică invocarea nulității de către celelalte părți. (3) Confirmarea unui contract anulabil pentru vicierea consimțământului prin dol sau violență nu implică prin ea însăși renunțarea la dreptul de a cere daune-interese. Secțiunea a 5-a Interpretarea contractului Interpretarea după voința concordantă a părților Art. 1.266. – (1) Contractele se interpretează după voința concordantă a părților, iar nu după sensul literal al termenilor. (2) La stabilirea voinței concordante se va ține seama, între altele, de scopul contractului, de negocierile purtate de părți, de practicile stabilite între acestea și de comportamentul lor ulterior încheierii contractului. Interpretarea sistematică Art. 1.267. – Clauzele se interpretează unele prin altele, dând fiecăreia înțelesul ce rezultă din ansamblul contractului. Interpretarea clauzelor îndoielnice Art. 1.268. – (1) Clauzele susceptibile de mai multe înțelesuri se interpretează în sensul ce se potrivește cel mai bine naturii și obiectului contractului. (2) Clauzele îndoielnice se interpretează ținând seama, între altele, de natura contractului, de împrejurările în care a fost încheiat, de interpretarea dată anterior de părți, de sensul atribuit în general clauzelor și expresiilor în domeniu și de uzanțe. (3) Clauzele se interpretează în sensul în care pot produce efecte, iar nu în acela în care nu ar putea produce niciunul. (4) Contractul nu cuprinde decât lucrul asupra căruia părțile și-au propus a contracta, oricât de generali ar fi termenii folosiți. (5) Clauzele destinate să exemplifice sau să înlăture orice îndoială asupra aplicării contractului la un caz particular nu-i restrâng aplicarea în alte cazuri care nu au fost expres prevăzute. Regulile subsidiare de interpretare Art. 1.269. – (1) Dacă, după aplicarea regulilor de interpretare, contractul rămâne neclar, acesta se interpretează în favoarea celui care se obligă. (2) Stipulațiile înscrise în contractele de adeziune se interpretează împotriva celui care le-a propus. Secțiunea a 6-a Efectele contractului §1. Efectele între părți Forța obligatorie Art. 1.270. – (1) Contractul valabil încheiat are putere de lege între părțile contractante. (2) Contractul se modifică sau încetează numai prin acordul părților sau din cauze autorizate de lege. 235 (3) Contractul trebuie executat cu bună-credință. Impreviziunea Art. 1.271. – (1) Părțile sunt ținute să-și execute obligațiile, chiar dacă executarea lor a devenit mai oneroasă. (2) Cu toate acestea, părțile sunt obligate să negocieze în vederea adaptării contractului sau încetării acestuia dacă executarea devine excesiv de oneroasă pentru una dintre părți din cauza unei schimbări a împrejurărilor: a) care a survenit după încheierea contractului; b) care nu putea fi avută în vedere în mod rezonabil în momentul încheierii contractului; și c) cu privire la care partea lezată nu trebuie să suporte riscul producerii. (3) Dacă într-un termen rezonabil, părțile nu ajung la un acord, instanța poate să dispună: a) adaptarea contractului pentru a distribui în mod echitabil între părți pierderile și beneficiile ce rezultă din schimbarea împrejurărilor; b) încetarea contractului la momentul și în condițiile pe care le stabilește. Întinderea obligațiilor Art. 1.272. – (1) Contractul valabil încheiat obligă nu numai la ceea ce este expres stipulat, dar și la toate urmările ce legea, obiceiul sau echitatea dă obligației, după natura sa. (2) Clauzele obișnuite într-un contract se subînțeleg, deși nu sunt stipulate în mod expres. Constituirea și transferul drepturilor reale Art. 1.273. – (1) Drepturile reale se constituie și se transmit prin acordul de voință al părților, chiar dacă bunurile nu au fost predate, dacă acest acord poartă asupra unor bunuri determinate ori prin individualizarea bunurilor, dacă acordul poartă asupra unor bunuri de gen. (2) Fructele bunului sau dreptului transmis se cuvin dobânditorului de la data transferului proprietății bunului ori, după caz, a cesiunii dreptului, afară de cazul în care prin lege sau prin voința părților se dispune altfel. (3) Dispozițiile în materie de carte funciară, precum și dispozițiile speciale referitoare la transferul anumitor categorii de bunuri mobile rămân aplicabile. Riscul în contractul translativ de proprietate Art. 1.274. – (1) ) În lipsă de stipulație contrară, cât timp bunul nu este predat, riscul contractului rămâne în sarcina debitorului obligației de predare, chiar dacă proprietatea a fost transferată dobânditorului. În cazul pieirii fortuite a bunului, debitorul obligației de predare pierde dreptul la contraprestație, iar dacă a primito, este obligat să o restituie. (2) Cu toate acestea, creditorul pus în întârziere preia riscul pieirii fortuite a bunului. El nu se poate libera chiar dacă ar dovedi că bunul ar fi pierit și dacă obligația de predare ar fi fost executată la timp. Transmiterea succesivă a unui bun mobil Art. 1.275. – (1) Dacă cineva a transmis succesiv către mai multe persoane proprietatea unui bun mobil, cel care a dobândit cu bună-credință posesia efectivă a bunului este titular al dreptului, chiar dacă titlul său are dată ulterioară. (2) Este de bună-credință dobânditorul care, la data intrării în posesie, nu a 236 cunoscut și nici nu putea să cunoască obligația asumată anterior de înstrăinător. (3) Dacă niciunul dintre dobânditori nu a obținut posesia efectivă a bunului mobil, va fi preferat cel al cărui titlu are dată certă anterioară. Denunțarea unilaterală Art. 1.276. – (1) Dacă dreptul de a denunța contractul este recunoscut uneia dintre părți, acesta poate fi exercitat atât timp cât executarea contractului nu a început. (2) În contractele cu executare succesivă sau continuă, acest drept poate fi exercitat cu respectarea unui termen rezonabil de preaviz, chiar și după începerea executării contractului, însă denunțarea nu produce efecte în privința prestațiilor executate sau care se află în curs de executare. (3) Dacă s-a stipulat o prestație în schimbul denunțării, aceasta produce efecte numai atunci când prestația este executată. (4) Dispozițiile prezentului articol se aplică în lipsă de convenție contrară. Contractul pe durată nedeterminată Art. 1.277. – Contractul încheiat pe durată nedeterminată poate fi denunțat unilateral de oricare dintre părți cu respectarea unui termen rezonabil de preaviz. Orice clauză contrară sau stipularea unei prestații în schimbul denunțării contractului se consideră nescrisă. Pactul de opțiune Art. 1.278. – (1) Atunci când părțile convin ca una dintre ele să rămână legată de propria declarație de voință, iar cealaltă să o poată accepta sau refuza, acea declarație se consideră o ofertă irevocabilă și produce efectele prevăzute la art.1191. (2) Dacă părțile nu au convenit un termen pentru acceptare, acesta poate fi stabilit de instanță prin ordonanță președințială, cu citarea părților. (3) Pactul de opțiune trebuie să conțină toate elementele contractului pe care părțile urmăresc să-l încheie, astfel încât acesta să se poată încheia prin simpla acceptare a beneficiarului opțiunii. (4) Contractul se încheie prin exercitarea opțiunii în sensul acceptării de către beneficiar a declarației de voință a celeilalte părți, în condițiile convenite prin pact. (5) Atât pactul de opțiune, cât și declarația de acceptare trebuie încheiate în forma prevăzută de lege pentru contractul pe care părțile urmăresc să-l încheie. Promisiunea de a contracta Art. 1.279. – (1) Promisiunea de a contracta trebuie să conțină toate acele clauze ale contractului promis, în lipsa cărora părțile nu ar putea executa promisiunea. (2) În caz de neexecutare a promisiunii beneficiarul are dreptul la dauneinterese. (3) De asemenea, dacă promitentul refuză să încheie contractul promis, instanța, la cererea părții care și-a îndeplinit propriile obligații, poate să pronunțe o hotărâre care să țină loc de contract, atunci când natura contractului o permite, iar cerințele legii pentru validitatea acestuia sunt îndeplinite. Prevederile prezentului alineat nu sunt aplicabile în cazul promisiunii de a încheia un contract real, dacă prin lege nu se prevede altfel. (4) Convenția prin care părțile se obligă să negocieze în vederea încheierii sau modificării unui contract nu constituie promisiune de a contracta. 237 §2. Efectele față de terți I. Dispoziții generale Relativitatea efectelor contractului Art. 1.280. – Contractul produce efecte numai între părți, dacă prin lege nu se prevede altfel. Opozabilitatea efectelor contractului Art. 1.281. – Contractul este opozabil terților, care nu pot aduce atingere drepturilor și obligațiilor născute din contract. Terții se pot prevala de efectele contractului, însă fără a avea dreptul de a cere executarea lui, cu excepția cazurilor prevăzute de lege. Transmisiunea drepturilor și obligațiilor către succesori Art. 1.282. – (1) La moartea unei părți, drepturile și obligațiile contractuale ale acesteia se transmit succesorilor săi universali sau cu titlu universal, dacă din lege, din stipulația părților ori din natura contractului nu rezultă contrariul. (2) Drepturile contractuale accesorii unui bun sau care sunt strâns legate de acesta se transmit, odată cu bunul, succesorilor cu titlu particular ai părților. II. Promisiunea faptei altuia Efectele Art. 1.283. – (1) Cel care se angajează la a determina un terț să încheie sau să ratifice un act este ținut să repare prejudiciul cauzat dacă terțul refuză să se oblige sau, atunci când s-a obligat și ca fideiusor, dacă terțul nu execută prestația promisă. (2) Cu toate acestea, promitentul nu răspunde dacă asigură executarea obligației terțului, fără a se produce vreun prejudiciu creditorului. (3) Intenția promitentului de a se angaja personal nu se prezumă, ci trebuie să reiasă neîndoielnic din contract sau din împrejurările în care acesta a fost încheiat. III. Stipulația pentru altul Efectele Art. 1.284. – (1) Oricine poate stipula în numele său, însă în beneficiul unui terț. (2) Prin efectul stipulației, beneficiarul dobândește dreptul de a cere direct promitentului executarea prestației. Condițiile privind terțul beneficiar Art. 1.285. – Beneficiarul trebuie să fie determinat sau, cel puțin, determinabil, la data încheierii stipulației și să existe în momentul în care promitentul trebuie să își execute obligația. În caz contrar, stipulația profită stipulantului, fără a agrava însă sarcina promitentului. Acceptarea stipulației Art. 1.286. – (1) Dacă terțul beneficiar nu acceptă stipulația, dreptul său se consideră a nu fi existat niciodată. (2) Stipulația poate fi revocată cât timp acceptarea beneficiarului nu a ajuns la stipulant sau la promitent. Stipulația poate fi acceptată și după decesul 238 stipulantului sau al promitentului. Revocarea stipulației Art. 1.287. – (1) Stipulantul este singurul îndreptățit să revoce stipulația, creditorii sau moștenitorii săi neputând să o facă. Stipulantul nu poate însă revoca stipulația fără acordul promitentului dacă acesta din urmă are interesul să o execute. (2) Revocarea stipulației produce efecte din momentul în care ajunge la promitent. Dacă nu a fost desemnat un alt beneficiar, revocarea profită stipulantului sau moștenitorilor acestuia, fără a agrava însă sarcina promitentului. Mijloacele de apărare ale promitentului Art. 1.288. – Promitentul poate opune beneficiarului numai apărările întemeiate pe contractul care cuprinde stipulația. IV. Simulația Efecte între părți Art. 1.289. – (1) Contractul secret produce efecte numai între părți și, dacă din natura contractului ori din stipulația părților nu rezultă contrariul, între succesorii lor universali sau cu titlu universal. (2) Cu toate acestea, contractul secret nu produce efecte nici între părți dacă nu îndeplinește condițiile de fond cerute de lege pentru încheierea sa valabilă. Efecte față de terți Art. 1.290. – (1) Simulația nu poate fi invocată de părți, de către succesorii lor universali, cu titlu universal sau cu titlu particular și nici de către creditorii înstrăinătorului aparent împotriva terților care, întemeindu-se cu bună-credință pe contractul public, au dobândit drepturi de la achizitorul aparent. (2) Terții pot invoca simulația împotriva părților, atunci când aceasta le vatămă drepturile. Raporturile cu creditorii Art. 1.291. – (1) Simulația nu poate fi opusă de părți creditorilor dobânditorului aparent care, cu bună-credință, au notat începerea urmăririi silite în cartea funciară sau au obținut sechestru asupra bunurilor care au făcut obiectul simulației. (2) Dacă există un conflict între creditorii înstrăinătorului aparent și creditorii dobânditorului aparent, sunt preferați cei dintâi, dacă creanța lor este anterioară simulației. Proba simulației Art. 1.292. – Dovada simulației poate fi făcută de terți sau de creditori cu orice mijloc de probă. Părțile pot dovedi și ele simulația cu orice mijloc de probă atunci când pretind că aceasta are caracter ilicit. Actele unilaterale Art. 1.293. – Dispozițiile referitoare la simulație se aplică în mod corespunzător și actelor juridice unilaterale destinate unei persoane determinate, care au fost simulate prin acordul dintre autorul actului și destinatarul său. 239 Actele nepatrimoniale Art. 1.294. – Dispozițiile referitoare la simulație nu se aplică actelor juridice nepatrimoniale. Secțiunea a 7-a Reprezentarea Temeiul reprezentării Art. 1.295. – Puterea de a reprezenta poate rezulta fie din lege, fie dintr-un act juridic ori dintr-o hotărâre judecătorească, după caz. Efecte Art. 1.296. – Contractul încheiat de reprezentant, în limitele împuternicirii, în numele reprezentatului produce efecte direct între reprezentat și cealaltă parte. Nearătarea calității de reprezentant Art. 1.297. – (1) Contractul încheiat de reprezentant în limita puterilor conferite, atunci când terțul contractant nu cunoștea și nici nu ar fi trebuit sa cunoască faptul că reprezentantul acționa în această calitate, obligă numai pe reprezentant și pe terț, dacă prin lege nu se prevede altfel. (2) Cu toate acestea, dacă reprezentantul, atunci când contractează cu terțul în limita puterilor conferite, pe seama unei întreprinderi, pretinde că este titularul acesteia, terțul care descoperă ulterior identitatea adevăratului titular poate să exercite și împotriva acestuia din urmă drepturile pe care le are împotriva reprezentantului. Capacitatea părților Art. 1.298. – În cazul reprezentării convenționale, atât reprezentatul, cât și reprezentantul trebuie să aibă capacitatea de a încheia actul pentru care reprezentarea a fost dată. Viciile de consimțământ Art. 1.299. – Contractul este anulabil atunci când consimțământul reprezentantului este viciat. Dacă însă viciul de consimțământ privește elemente stabilite de reprezentat, contractul este anulabil numai dacă voința acestuia din urmă a fost viciată. Buna-credință Art. 1.300. – (1) Afară de cazul în care sunt relevante pentru elementele stabilite de reprezentat, buna sau reaua-credință, cunoașterea sau necunoașterea unei anumite împrejurări se apreciază în persoana reprezentantului. (2) Reprezentatul de rea-credință nu poate invoca niciodată buna-credință a reprezentantului. Forma împuternicirii Art. 1.301. – Împuternicirea nu produce efecte decât dacă este dată cu respectarea formelor cerute de lege pentru încheierea valabilă a contractului pe care reprezentantul urmează să îl încheie. Justificarea puterii de a reprezenta Art. 1.302. – Contractantul poate întotdeauna cere reprezentantului să facă dovada puterilor încredințate de reprezentat și, dacă reprezentarea este cuprinsă într-un înscris, să îi remită o copie a înscrisului, semnată pentru conformitate. Conflictul de interese Art. 1.303. – Contractul încheiat de un reprezentant aflat în conflict de interese cu reprezentatul poate fi anulat la cererea reprezentatului, atunci când conflictul 240 era cunoscut sau trebuia să fie cunoscut de contractant la data încheierii contractului. Contractul cu sine însuși și dubla reprezentare Art.1.304. – (1) Contractul încheiat de reprezentant cu sine însuși, în nume propriu, este anulabil numai la cererea reprezentatului, cu excepția cazului în care reprezentantul a fost împuternicit în mod expres în acest sens sau cuprinsul contractului nu a fost determinat în asemenea mod încât să excludă posibilitatea unui conflict de interese. (2) Dispozițiile alin. (1) se aplică și în cazul dublei reprezentări. Încetarea împuternicirii Art. 1.305. – Puterea de reprezentare încetează prin renunțarea de către reprezentant la împuternicire sau prin revocarea acesteia de către reprezentat. Modificarea și revocarea împuternicirii Art. 1.306. – Modificarea și revocarea împuternicirii trebuie aduse la cunoștința terților prin mijloace corespunzătoare. În caz contrar, acestea nu sunt opozabile terților, decât dacă se dovedește că aceștia le cunoșteau ori puteau să le cunoască în momentul încheierii contractului. Alte cauze de încetare a puterii de a reprezenta Art. 1.307. – (1) Puterea de a reprezenta încetează prin decesul sau incapacitatea reprezentantului ori a reprezentatului, dacă din convenție ori din natura afacerii nu rezultă contrariul. (2) Dacă reprezentantul sau reprezentatul este persoană juridică, puterea de a reprezenta încetează la data la care persoana juridică își încetează existența. (3) În cazul deschiderii procedurii insolvenței asupra reprezentantului sau reprezentatului puterea de a reprezenta încetează în condițiile prevăzute de lege. (4) Încetarea puterii de a reprezenta nu produce efecte în privința terților care, în momentul încheierii contractului, nu cunoșteau și nici nu trebuiau să cunoască această împrejurare. Obligațiile reprezentantului la încetarea împuternicirii Art. 1.308. – (1) La încetarea puterilor încredințate, reprezentantul este obligat să restituie reprezentatului înscrisul care constată aceste puteri. (2) Reprezentantul nu poate reține acest înscris drept garanție a creanțelor sale asupra reprezentatului, decât dacă acesta din urmă refuză să îi remită o copie certificată de pe înscris cu mențiunea că puterea de reprezentare a încetat. Lipsa sau depășirea puterii de reprezentare Art. 1.309. – (1) Contractul încheiat de persoana care acționează în calitate de reprezentant, însă fără a avea împuternicire sau cu depășirea puterilor conferite, nu produce efecte între reprezentat și terț. (2) Dacă însă, prin comportamentul său, reprezentatul l-a determinat pe terțul contractant să creadă în mod rezonabil că reprezentantul are puterea de a-l reprezenta și că acționează în limita puterilor conferite, reprezentatul nu se poate prevala față de terțul contractant de lipsa puterii de a reprezenta. Răspunderea reprezentantului Art. 1.310. – Cel care încheie un contract în calitate de reprezentant, neavând împuternicire ori depășind limitele puterilor care i-au fost încredințate, răspunde pentru prejudiciile cauzate terțului contractant care s-a încrezut, fără culpă, în încheierea valabilă a contractului. 241 Ratificarea Art. 1.311. – (1) În cazurile prevăzute de art.1.309, cel în numele căruia s-a încheiat contractul poate să îl ratifice, respectând formele cerute de lege pentru încheierea sa valabilă. (2) Terțul contractant poate, printr-o notificare, să acorde un termen rezonabil pentru ratificare, după a cărui împlinire contractul nu mai poate fi ratificat. Efectele ratificării Art. 1.312. – Ratificarea are efect retroactiv, fără a afecta însă drepturile dobândite de terți între timp. Transmisiunea facultății de a ratifica Art. 1.313. – Facultatea de a ratifica se transmite moștenitorilor. Desființarea contractului înaintea ratificării Art. 1.314. – Terțul contractant și cel care a încheiat contractul în calitate de reprezentant pot conveni desființarea contractului cât timp acesta nu a fost ratificat. Secțiunea a 8-a Cesiunea contractului Noțiunea Art. 1.315. – (1) O parte poate să-și substituie un terț în raporturile născute dintr-un contract numai dacă prestațiile nu au fost încă integral executate, iar cealaltă parte consimte la aceasta. (2) Sunt exceptate cazurile anume prevăzute de lege. Forma cesiunii Art. 1.316. – Cesiunea contractului și acceptarea acesteia de către contractantul cedat trebuie încheiate în forma cerută de lege pentru validitatea contractului cedat. Momentul cesiunii Art. 1.317. – (1) Dacă o parte a consimțit în mod anticipat ca partea cealaltă să își poată substitui un terț în raporturile născute din contract, cesiunea produce efecte față de acea parte din momentul în care substituirea îi este notificată ori, după caz, din momentul în care o acceptă. (2) În cazul în care toate elementele contractului rezultă dintr-un înscris în care este cuprinsă clauza „la ordin” sau o altă mențiune echivalentă, dacă prin lege nu se prevede altfel, girarea înscrisului produce efectul substituirii giratarului în toate drepturile și obligațiile girantului. (3) Dispozițiile în materie de carte funciară, precum și dispozițiile referitoare la transferul ori publicitatea anumitor categorii de bunuri mobile rămân aplicabile. Liberarea cedentului Art. 1.318. – (1) Cedentul este liberat de obligațiile sale față de contractantul cedat din momentul în care substituirea își produce efectele față de acesta. (2) În cazul în care a declarat că nu liberează pe cedent, contractantul cedat se poate îndrepta împotriva acestuia atunci când cesionarul nu își execută obligațiile. În acest caz, contractantul cedat trebuie să notifice cedentului neexecutarea obligațiilor de către cesionar în termen de 15 zile de la data 242 neexecutării. Excepțiile contractantului cedat Art. 1.319. – Contractantul cedat poate opune cesionarului toate excepțiile ce rezultă din contract. Contractantul cedat nu poate invoca însă față de cesionar vicii de consimțământ, precum și orice apărări sau excepții născute în raporturile sale cu cedentul, decât dacă și-a rezervat acest drept atunci când a consimțit la substituire. Obligația de garanție Art. 1.320. – (1) Cedentul garantează validitatea contractului. (2) Atunci când cedentul garantează executarea contractului, acesta va fi ținut ca un fideiusor pentru obligațiile contractantului cedat. Secțiunea a 9-a Încetarea contractului Cauzele de încetare Art. 1.321. – Contractul încetează, în condițiile legii, prin executare, acordul de voință al părților, denunțare unilaterală, expirarea termenului, îndeplinirea sau, după caz, neîndeplinirea condiției, imposibilitate fortuită de executare, precum și din orice alte cauze prevăzute de lege. Efectele încetării Art. 1.322. – La încetarea contractului părțile sunt liberate de obligațiile asumate. Ele pot fi însă ținute la repararea prejudiciilor cauzate și, după caz, la restituirea, în natură sau prin echivalent, a prestațiilor primite în urma încheierii contractului. Restituirea prestațiilor Art. 1.323. – Restituirea prestațiilor primite se face potrivit dispoziților art.1.635-1.649. CAPITOLUL II Actul juridic unilateral Secțiunea 1 Dispoziții generale Noțiunea Art. 1.324. – Este unilateral actul juridic care presupune numai manifestarea de voință a autorului său. Regimul juridic Art. 1.325. – Dacă prin lege nu se prevede altfel, dispozițiile legale privitoare la contracte se aplică în mod corespunzător actelor unilaterale. Actele unilaterale supuse comunicării Art. 1.326. – (1) Actul unilateral este supus comunicării atunci când constituie, modifică sau stinge un drept al destinatarului și ori de câte ori informarea destinatarului este necesară potrivit naturii actului. (2) Dacă prin lege nu se prevede altfel, comunicarea se poate face în orice 243 modalitate adecvată, după împrejurări. (3) Actul unilateral produce efecte din momentul în care comunicarea ajunge la destinatar, chiar dacă acesta nu a luat cunoștință de aceasta din motive care nu îi sunt imputabile. Secțiunea a 2-a Actul unilateral ca izvor de obligații Promisiunea unilaterală Art. 1.327. – (1) Promisiunea unilaterală făcută cu intenția de a se obliga independent de acceptare îl leagă numai pe autor. (2) Destinatarul actului poate să refuze dreptul astfel născut. (3) Dacă autorul actului nu a stipulat expres un termen, promisiunea se consideră făcută pentru o anumită durată, potrivit cu natura obligației și cu împrejurările în care a fost asumată. Promisiunea publică de recompensă Art. 1.328. – (1) Cel care promite în mod public o recompensă în schimbul executării unei prestații este obligat să facă plata, chiar dacă prestația a fost executată fără a se cunoaște promisiunea. (2) Dacă prestația a fost executată de mai multe persoane împreună, recompensa se împarte între ele, potrivit contribuției fiecăreia la obținerea rezultatului, iar dacă aceasta nu se poate stabili, recompensa se împarte în mod egal. (3) Atunci când prestația a fost executată separat de mai multe persoane, recompensa se cuvine aceleia care a comunicat cea dintâi rezultatul. Revocarea promisiunii publice de recompensă Art. 1.329. – (1) Promisiunea poate fi revocată în aceeași formă în care a fost făcută publică sau într-o formă echivalentă. (2) Revocarea nu produce efecte față de cel care, mai înainte de publicarea ei, a executat prestația. (3) Dacă revocarea a fost făcută fără justă cauză, autorul promisiunii datorează o despăgubire echitabilă care nu va putea depăși recompensa promisă, celor care înainte de publicarea revocării, au făcut cheltuieli în vederea executării prestației. Cu toate acestea, promitentul nu datorează despăgubiri, dacă dovedește că rezultatul cerut nu putea fi obținut. (4) Dreptul la acțiunea în despăgubire se prescrie în termen de un an de la data publicării revocării. 244 CAPITOLUL III Faptul juridic licit Secțiunea 1 Gestiunea de afaceri Condiții Art. 1.330. – (1) Există gestiune de afaceri atunci când, fără să fie obligată, o persoană, numită gerant, gestionează în mod voluntar și oportun afacerile altei persoane, numită gerat, care nu cunoaște existența gestiunii sau, cunoscând gestiunea, nu este în măsură să desemneze un mandatar ori să se îngrijească în alt fel de afacerile sale. (2) Cel care, fără să știe, lucrează în interesul altuia nu este ținut de obligațiile ce revin, potrivit legii, gerantului. El este îndreptățit la restituire potrivit regulilor aplicabile îmbogățirii fără justă cauză. (3) Nu există gestiune de afaceri atunci când cel care administrează afacerile unei alte persoane acționează cu intenția de a o gratifica. Obligația de înștiințare Art. 1.331. – Gerantul trebuie să-l înștiințeze pe gerat despre gestiunea începută de îndată ce acest lucru este posibil. Continuarea gestiunii Art. 1.332. – Gestiunea de afaceri obligă pe gerant să continue gestiunea începută până când o poate abandona fără riscul vreunei pierderi sau până când geratul, personal sau prin reprezentant, ori, după caz, moștenitorii acestuia sunt în măsură să o preia. Continuarea gestiunii de către moștenitorii gerantului Art. 1.333. – Moștenitorii gerantului care cunosc gestiunea sunt ținuți să continue afacerile începute de acesta din urmă, în aceleași condiții ca și gerantul. Diligența datorată de gerant Art. 1.334. – (1) Gerantul este dator să se îngrijească de interesele geratului cu diligența pe care un bun proprietar o depune în administrarea bunurilor sale. (2) Când gestiunea a urmărit să-l apere pe gerat de o pagubă iminentă, gerantul nu răspunde decât pentru prejudiciile cauzate geratului cu intenție sau din culpă gravă. Obligațiile gerantului Art. 1.335. – La încetarea gestiunii, gerantul trebuie să dea socoteală geratului și să-i remită acestuia toate bunurile obținute cu ocazia gestiunii. Actele încheiate de gerant Art. 1.336. – (1) Gerantul care acționează în nume propriu este ținut față de terții cu care a contractat, fără a limita dreptul oricăruia dintre aceștia de a se regresa împotriva geratului. (2) Atunci când acționează în numele geratului, gerantul nu este ținut față de terții cu care a contractat decât dacă geratul nu este obligat față de aceștia. 245 Obligațiile geratului Art. 1.337. – (1) Atunci când condițiile gestiunii de afaceri sunt întrunite, chiar dacă rezultatul nu a fost atins, geratul trebuie să ramburseze gerantului cheltuielile necesare, precum și, în limita sporului de valoare, cheltuielile utile făcute de gerant, împreună cu dobânzile din ziua în care au fost efectuate și să-l despăgubească pentru prejudiciul pe care, fără culpa sa, gerantul l-a suferit din cauza gestiunii. (2) Geratul trebuie să execute și obligațiile născute din actele necesare și utile care, în numele ori în beneficiul său, au fost încheiate de gerant. (3) Caracterul necesar sau util al actelor și cheltuielilor se apreciază la momentul la care gerantul le-a făcut. (4) În vederea garantării cheltuielilor necesare, gerantul are dreptul de a cere instanței, în urma unei expertize dispuse de aceasta cu procedura prevăzută de lege pentru ordonanța președințială, înscrierea în cartea funciară a unei ipoteci legale, în condițiile legii. Împotrivirea beneficiarului gestiunii Art. 1.338. – (1) Cel care începe sau continuă o gestiune, cunoscând sau trebuind să cunoască împotrivirea titularului afacerii, poate cere numai restituirea cheltuielilor necesare. În acest caz, instanța, la cererea titularului afacerii, poate acorda un termen pentru executarea obligației de restituire. (2) De asemenea, cel care ignoră împotrivirea titularului este răspunzător pentru prejudiciile cauzate și prin cea mai ușoară culpă. Gestiunea inoportună Art. 1.339. – Actele și cheltuielile care, fără a fi necesare sau utile, au fost efectuate pe perioada gestiunii îl obligă pe gerat la restituire numai în măsura în care i-au procurat vreun avantaj. Ratificarea gestiunii Art. 1.340. – În privința actelor juridice, gestiunea ratificată produce, de la data când a fost începută, efectele unui mandat. Secțiunea a 2-a Plata nedatorată Noțiunea Art. 1.341. – (1) Cel care plătește fără a datora are dreptul la restituire. (2) Nu este supus restituirii ceea ce s-a plătit cu titlu de liberalitate sau gestiune de afaceri. (3) Se prezumă, până la proba contrară, că plata s-a făcut cu intenția de a stinge o datorie proprie. Plata primită cu bună-credință de creditor Art. 1.342. – (1) Restituirea nu poate fi dispusă atunci când, în urma plății, cel care a primit-o cu bună-credință a lăsat să se împlinească termenul de prescripție și s-a lipsit, în orice mod, de titlul său de creanță ori a renunțat la garanțiile creanței. (2) În acest caz, cel care a plătit are drept de regres împotriva adevăratului debitor în temeiul subrogației legale în drepturile creditorului plătit. Restituirea plății anticipate Art. 1.343. – Ceea ce debitorul a plătit înainte de împlinirea termenului suspensiv nu se poate restitui decât atunci când plata s-a făcut prin dol sau violență. De asemenea, este supusă restituirii și plata făcută înainte de îndeplinirea condiției 246 suspensive. Reguli aplicabile restituirii Art. 1.344. – Restituirea plății nedatorate se face potrivit dispozițiilor art.1.635-1.649. Secțiunea a 3-a Îmbogățirea fără justă cauză Condiții Art. 1.345. – Cel care s-a îmbogățit fără justă cauză în detrimentul altuia este obligat la restituire, în măsura propriei sale îmbogățiri și în limita pierderii patrimoniale suferite de cealaltă persoană. Îmbogățirea justificată Art. 1.346. – Îmbogățirea este justificată atunci când rezultă: a) din executarea unei obligații valabile; b) din neexercitarea de către cel păgubit a unui drept contra celui îmbogățit; c) dintr-un act îndeplinit de cel păgubit în interesul său personal și exclusiv, pe riscul său ori, după caz, cu intenția de a gratifica. Condițiile restituirii Art. 1.347. – (1) Restituirea nu este datorată decât dacă îmbogățirea subzistă la data sesizării instanței. (2) În raport cu aceeași dată, se apreciază existența și întinderea atât a îmbogățirii, cât și a pierderii patrimoniale. (3) Cu toate acestea, cel care s-a îmbogățit cu rea-credință este obligat la restituire în raport cu data îmbogățirii. Caracterul subsidiar Art. 1.348. – Cererea de restituire nu poate fi admisă, dacă cel prejudiciat are dreptul la o altă acțiune pentru a obține ceea ce îi este datorat. CAPITOLUL IV Răspunderea civilă Secțiunea 1 Dispoziții generale Răspunderea delictuală Art. 1.349. – (1) Orice persoană are îndatorirea să respecte regulile de conduită pe care legea sau obiceiul locului le impune și să nu aducă atingere, prin acțiunile ori inacțiunile sale, drepturilor sau intereselor legitime ale altor persoane. (2) Cel care, având discernământ, încalcă această îndatorire răspunde de toate prejudiciile cauzate, fiind obligat să le repare integral. (3) În cazurile anume prevăzute de lege, o persoană este obligată să repare prejudiciul cauzat de fapta altuia, de lucrurile ori animalele aflate sub paza sa, precum și de ruina edificiului. (4) Răspunderea pentru prejudiciile cauzate de produsele cu defecte se stabilește prin lege specială. 247 Răspunderea contractuală Art. 1.350. – (1) Orice persoană trebuie să-și execute obligațiile pe care le-a contractat. (2) Atunci când, fără justificare, nu își îndeplinește această îndatorire, ea este răspunzătoare de prejudiciul cauzat celeilalte părți și este obligată să repare acest prejudiciu, în condițiile legii. (3) Dacă prin lege nu se prevede altfel, niciuna dintre părți nu poate înlătura aplicarea regulilor răspunderii contractuale pentru a opta în favoarea altor reguli care i-ar fi mai favorabile. Secțiunea a 2-a Cauze exoneratoare de răspundere Forța majoră și cazul fortuit Art. 1.351. – (1) Dacă legea nu prevede altfel sau părțile nu convin contrariul, răspunderea este înlăturată atunci când prejudiciul este cauzat de forță majoră sau de caz fortuit. (2) Forța majoră este orice eveniment extern, imprevizibil, absolut invincibil și inevitabil. (3) Cazul fortuit este un eveniment care nu poate fi prevăzut și nici împiedicat de către cel care ar fi fost chemat să răspundă dacă evenimentul nu s-ar fi produs. (4) Dacă, potrivit legii, debitorul este exonerat de răspundere contractuală pentru un caz fortuit, el este, de asemenea, exonerat și în caz de forță majoră. Fapta victimei sau a terțului Art. 1.352. – Fapta victimei înseși și fapta terțului înlătură răspunderea chiar dacă nu au trăsături similare forței majore, însă numai în cazurile în care, potrivit legii sau convenției părților, cazul fortuit este exonerator de răspundere. Exercițiul drepturilor Art. 1.353. – Cel care cauzează un prejudiciu prin chiar exercițiul drepturilor sale nu este obligat să îl repare, cu excepția cazului în care a săvârșit fapta cu intenția de a-l vătăma pe altul. Alte cauze de exonerare Art. 1.354. – Victima nu poate obține repararea prejudiciului cauzat de persoana care i-a acordat ajutor în mod dezinteresat sau de lucrul, animalul ori edificiul de care s-a folosit cu titlu gratuit, decât dacă dovedește intenția sau culpa gravă a celui care, potrivit legii, ar fi fost chemat să răspundă. Clauze privind răspunderea Art. 1.355. – (1) Nu se poate exclude sau limita, prin convenții sau acte unilaterale, răspunderea pentru prejudiciul material cauzat altuia printr-o faptă săvârșită cu intenție sau din culpă gravă. (2) Sunt valabile clauzele care exclud răspunderea pentru prejudiciile cauzate, printr-o simplă imprudență sau neglijență, bunurilor victimei. (3) Răspunderea pentru prejudiciile cauzate integrității fizice sau psihice ori sănătății nu poate fi înlăturată ori diminuată decât în condițiile legii. (4) Declarația de acceptare a riscului producerii unui prejudiciu nu constituie, prin ea însăși, renunțarea victimei la dreptul de a obține plata despăgubirilor. 248 Anunțuri privitoare la răspundere Art. 1.356. – (1) Un anunț care exclude sau limitează răspunderea contractuală, indiferent dacă este adus ori nu la cunoștința publicului, nu are niciun efect decât dacă acela care îl invocă face dovada că cel prejudiciat cunoștea existența anunțului la momentul încheierii contractului. (2) Printr-un anunț nu poate fi exclusă sau limitată răspunderea delictuală pentru prejudiciile cauzate victimei. Un asemenea anunț poate avea însă valoarea semnalării unui pericol, fiind aplicabile, după împrejurări, dispozițiile art.1.371 alin.(1). Secțiunea a 3-a Răspunderea pentru fapta proprie Condițiile răspunderii Art. 1.357. – (1) Cel care cauzează altuia un prejudiciu printr-o faptă ilicită, săvârșită cu intenție sau din culpă, este obligat să îl repare. (2) Autorul prejudiciului răspunde pentru cea mai ușoară culpă. Criterii particulare de apreciere a culpei Art. 1.358. – Pentru aprecierea culpei, se va ține seama de împrejurările în care s-a produs prejudiciul, străine de persoana autorului faptei, precum și, dacă este cazul, de faptul că prejudiciul a fost cauzat de un profesionist în exercițiul activității sale. Repararea prejudiciului constând în vătămarea unui interes Art. 1.359. – Autorul faptei ilicite este obligat să repare prejudiciul cauzat și când acesta este urmare a atingerii aduse unui interes al altuia, dacă interesul este legitim, serios și, prin felul în care se manifestă, creează aparența unui drept subiectiv. Legitima apărare Art. 1.360. – (1) Nu datorează despăgubire cel care, fiind în legitimă apărare, a cauzat agresorului un prejudiciu. (2) Cu toate acestea, va putea fi obligat la plata unei indemnizații adecvate și echitabile cel care a săvârșit o infracțiune prin depășirea limitelor legitimei apărări. Starea de necesitate Art. 1.361. – Cel care, aflat în stare de necesitate, a distrus sau a deteriorat bunurile altuia pentru a se apăra pe sine ori bunurile proprii de un prejudiciu sau pericol iminent este obligat să repare prejudiciul cauzat, potrivit regulilor aplicabile îmbogățirii fără justă cauză. Obligația terțului de reparare a prejudiciului Art. 1.362. – Dacă, în cazurile prevăzute de art.1.360 alin.(2) și art.1.361, fapta păgubitoare a fost săvârșită în interesul unei terțe persoane, cel prejudiciat se va îndrepta împotriva acesteia în temeiul îmbogățirii fără justă cauză. Divulgarea secretului comercial Art. 1.363. – O persoană se poate exonera de răspundere pentru prejudiciul cauzat prin divulgarea secretului comercial dovedind că divulgarea a fost impusă de împrejurări grave ce priveau sănătatea sau siguranța publică. 249 Îndeplinirea unei activități impuse ori permise de lege Art. 1.364. – Îndeplinirea unei activități impuse ori permise de lege sau ordinul superiorului nu îl exonerează de răspundere pe cel care putea să își dea seama de caracterul ilicit al faptei sale săvârșite în asemenea împrejurări. Efectele hotărârii penale Art. 1.365. – Instanța civilă nu este legată de dispozițiile legii penale și nici de hotărârea definitivă de achitare sau de încetare a procesului penal în ceea ce privește existența prejudiciului ori a vinovăției autorului faptei ilicite. Răspunderea minorului și a celui pus sub interdicție judecătorească Art. 1.366. – (1) Minorul care nu a împlinit vârsta de 14 ani sau persoana pusă sub interdicție judecătorească nu răspunde de prejudiciul cauzat, dacă nu se dovedește discernământul său la data săvârșirii faptei. (2) Minorul care a împlinit vârsta de 14 ani răspunde de prejudiciul cauzat, în afară de cazul în care dovedește că a fost lipsit de discernământ la data săvârșirii faptei. Răspunderea altor persoane lipsite de discernământ Art. 1.367. – (1) Cel care a cauzat un prejudiciu nu este răspunzător dacă în momentul în care a săvârșit fapta păgubitoare era într-o stare, chiar vremelnică, de tulburare a minții care l-a pus în neputință de a-și da seama de urmările faptei sale. (2) Cu toate acestea, cel care a cauzat prejudiciul este răspunzător, dacă starea vremelnică de tulburare a minții a fost provocată de el însuși, prin beția produsă de alcool, de stupefiante sau de alte substanțe. Obligația subsidiară de indemnizare a victimei Art. 1.368. – (1) Lipsa discernământului nu îl scutește pe autorul prejudiciului de plata unei indemnizații către victimă ori de câte ori nu poate fi angajată răspunderea persoanei care avea, potrivit legii, îndatorirea de a-l supraveghea. (2) Indemnizația va fi stabilită într-un cuantum echitabil, ținându-se seama de starea patrimonială a părților. Răspunderea altor persoane Art. 1.369. – (1) Cel care l-a îndemnat sau l-a determinat pe altul să cauzeze un prejudiciu, l-a ajutat în orice fel să-l pricinuiască sau, cu bună știință, a tăinuit bunuri ce proveneau dintr-o faptă ilicită ori a tras foloase din prejudicierea altuia, răspunde solidar cu autorul faptei. (2) Dispozițiile alin.(1) se aplică și în privința celui care, în orice fel, a împiedicat ori a întârziat chemarea în judecată a autorului faptei ilicite. Imposibilitatea de individualizare a autorului faptei ilicite Art. 1.370. – Dacă prejudiciul a fost cauzat prin acțiunea simultană sau succesivă a mai multor persoane, fără să se poată stabili că a fost cauzat sau, după caz, că nu putea fi cauzat prin fapta vreuneia dintre ele, toate aceste persoane vor răspunde solidar față de victimă. Culpa comună. Concursul culpei cu alte cauze exoneratoare Art. 1.371. – (1) În cazul în care victima a contribuit cu intenție sau din culpă la cauzarea ori la mărirea prejudiciului sau nu le-a evitat, în tot sau în parte, deși putea să o facă, cel chemat să răspundă va fi ținut numai pentru partea de prejudiciu pe care a pricinuit-o. (2) Dispozițiile alin.(1) se aplică și în cazul în care la cauzarea prejudiciului au contribuit atât fapta săvârșită de autor, cu intenție sau din culpă, cât și forța majoră, cazul fortuit ori fapta terțului pentru care autorul nu este obligat să răspundă. 250 Secțiunea a 4-a Răspunderea pentru fapta altuia Răspunderea pentru fapta minorului sau a celui pus sub interdicție Art. 1.372. – (1) Cel care în temeiul legii, al unui contract ori al unei hotărâri judecătorești este obligat să supravegheze un minor sau o persoană pusă sub interdicție răspunde de prejudiciul cauzat altuia de către aceste din urme persoane. (2) Răspunderea subzistă chiar în cazul când făptuitorul, fiind lipsit de discernământ, nu răspunde pentru fapta proprie. (3) Cel obligat la supraveghere este exonerat de răspundere numai dacă dovedește că nu a putut împiedica fapta prejudiciabilă. Răspunderea comitenților pentru prepuși Art. 1.373. – (1) Comitentul este obligat să repare prejudiciul cauzat de prepușii săi ori de câte ori fapta săvârșită de aceștia are legătură cu atribuțiile sau cu scopul funcțiilor încredințate. (2) Este comitent cel care, în virtutea unui contract sau în temeiul legii, exercită direcția, supravegherea și controlul asupra celui care îndeplinește anumite funcții sau însărcinări în interesul său ori al altuia. (3) Comitentul nu răspunde dacă dovedește că victima cunoștea sau, după împrejurări, putea să cunoască, la data săvârșirii faptei prejudiciabile, că prepusul a acționat fără nicio legătură cu atribuțiile sau cu scopul funcțiilor încredințate. Corelația formelor de răspundere pentru fapta altei persoane Art. 1.374. – (1) Părinții nu răspund dacă fac dovada că sunt îndeplinite cerințele răspunderii persoanei care avea obligația de supraveghere a minorului. (2) Nicio altă persoană, în afara comitentului, nu răspunde pentru fapta prejudiciabilă săvârșită de minorul care avea calitatea de prepus. Cu toate acestea, în cazul în care comitentul este părintele minorului care a săvârșit fapta ilicită, victima are dreptul de a opta asupra temeiului răspunderii. Secțiunea a 5-a Răspunderea pentru prejudiciul cauzat de animale sau de lucruri Răspunderea pentru prejudiciile cauzate de animale Art. 1.375. – Proprietarul unui animal sau cel care se servește de el răspunde, independent de orice culpă, de prejudiciul cauzat de animal, chiar dacă acesta a scăpat de sub paza sa. Răspunderea pentru prejudiciile cauzate de lucruri Art. 1.376. – (1) Oricine este obligat să repare, independent de orice culpă, prejudiciul cauzat de lucrul aflat sub paza sa. (2) Dispozițiile alin.(1) sunt aplicabile și în cazul coliziunii unor vehicule sau în alte cazuri similare. Cu toate acestea, în astfel de cazuri, sarcina reparării tuturor prejudiciilor va reveni numai celui a cărui faptă culpabilă întrunește, față de ceilalți, condițiile forței majore. 251 Noțiunea de pază Art. 1.377. – În înțelesul art.1.375 și 1.376, are paza animalului sau a lucrului proprietarul sau cel care, în temeiul unei dispoziții legale sau al unui contract ori chiar numai în fapt, exercită controlul și supravegherea asupra animalului sau a lucrului și se servește de acesta în interes propriu. Răspunderea pentru ruina edificiului Art. 1.378. – Proprietarul unui edificiu sau al unei construcții de orice fel este obligat să repare prejudiciul cauzat prin ruina lor ori prin desprinderea unor părți din ele, dacă acestea au fost cauzate de lipsa întreținerii sau de un viciu de construcție. Alte cazuri de răspundere Art. 1.379. – (1) Cel care ocupă un imobil, chiar fără niciun titlu, răspunde pentru prejudiciul cauzat prin căderea sau aruncarea din imobil a unui lucru. (2) Dacă, în cazul prevăzut la alin.(1), sunt îndeplinite și condițiile răspunderii pentru prejudiciile cauzate de lucruri, victima are un drept de opțiune în vederea reparării prejudiciului. Cauze de exonerare Art. 1.380. – În cazurile prevăzute de art.1.375, 1.376, 1.378 și 1.379, nu există obligația de reparare a prejudiciului, atunci când acesta se datorează exclusiv faptei victimei înseși, faptei unui terț sau, după caz, prejudiciul este urmarea unui caz de forță majoră. Secțiunea a 6-a Repararea prejudiciului în cazul răspunderii delictuale Obiectul reparației Art. 1.381. – (1) Orice prejudiciu dă dreptul la reparație. (2) Dreptul la reparație se naște din ziua cauzării prejudiciului, chiar dacă acest drept nu poate fi valorificat imediat. (3) Dreptului la reparație îi sunt aplicabile, de la data nașterii sale, toate dispozițiile legale privind executarea, transmisiunea, transformarea și stingerea obligațiilor. Răspunderea solidară Art. 1.382. – Cei care răspund pentru o faptă prejudiciabilă sunt ținuți solidar la reparație față de cel prejudiciat. Raporturile între debitori Art. 1.383. – Între cei care răspund solidar, sarcina reparației se împarte proporțional în măsura în care fiecare a participat la cauzarea prejudiciului ori potrivit cu intenția sau cu gravitatea culpei fiecăruia, dacă această participare nu poate fi stabilită. În cazul în care nici astfel nu se poate împărți sarcina reparației, fiecare va contribui în mod egal la repararea prejudiciului. Dreptul de regres Art. 1.384. – (1) Cel care răspunde pentru fapta altuia se poate întoarce împotriva aceluia care a cauzat prejudiciul, cu excepția cazului în care acesta din urmă nu este răspunzător pentru prejudiciul cauzat. (2) Când cel care răspunde pentru fapta altuia este statul, Ministerul Finanțelor Publice se va întoarce în mod obligatoriu, pe cale judiciară, împotriva aceluia care a 252 cauzat prejudiciul, în măsura în care acesta din urmă este răspunzător, potrivit legii speciale, pentru producerea acelui prejudiciu. (3) Dacă prejudiciul a fost cauzat de mai multe persoane, cel care, fiind răspunzător pentru fapta uneia dintre ele, a plătit despăgubirea se poate întoarce și împotriva celorlalte persoane care au contribuit la cauzarea prejudiciului sau, dacă va fi cazul, împotriva celor care răspund pentru acestea. În toate cazurile, regresul va fi limitat la ceea ce depășește partea ce revine persoanei pentru care se răspunde și nu poate depăși partea din despăgubire ce revine fiecăreia dintre persoanele împotriva cărora se exercită regresul. (4) În toate cazurile, cel care exercită regresul nu poate recupera partea din despăgubire care corespunde propriei sale contribuții la cauzarea prejudiciului. Întinderea reparației Art. 1.385. – (1) Prejudiciul se repară integral, dacă prin lege nu se prevede altfel. (2) Se vor putea acorda despăgubiri și pentru un prejudiciu viitor dacă producerea lui este neîndoielnică. (3) Despăgubirea trebuie să cuprindă pierderea suferită de cel prejudiciat, câștigul pe care în condiții obișnuite el ar fi putut să-l realizeze și de care a fost lipsit, precum și cheltuielile pe care le-a făcut pentru evitarea sau limitarea prejudiciului. (4) Cu toate acestea, dacă fapta ilicită a determinat și pierderea șansei de a obține un avantaj, reparația va fi proporțională cu probabilitatea obținerii avantajului, ținând cont de împrejurări și de situația concretă a victimei. Formele reparației Art. 1.386. – (1) Repararea prejudiciului se face în natură, prin restabilirea situației anterioare, iar dacă aceasta nu este cu putință ori dacă victima nu este interesată de reparația în natură, prin plata unei despăgubiri, stabilite prin acordul părților sau, în lipsă, prin hotărâre judecătorească. (2) La stabilirea despăgubirii se va avea în vedere, dacă prin lege nu se prevede altfel, data producerii prejudiciului. (3) Dacă prejudiciul are un caracter de continuitate, despăgubirea se acordă sub formă de prestații periodice. (4) În cazul prejudiciului viitor, despăgubirea, indiferent de forma în care s-a acordat, va putea fi sporită, redusă sau suprimată, dacă, după stabilirea ei, prejudiciul s-a mărit, s-a micșorat ori a încetat. Vătămarea integrității corporale sau a sănătății Art. 1.387. – (1) În caz de vătămare a integrității corporale sau a sănătății unei persoane, despăgubirea trebuie să cuprindă, în condițiile art.1.388 și 1.389, după caz, echivalentul câștigului din muncă de care cel păgubit a fost lipsit sau pe care este împiedicat să-l dobândească, prin efectul pierderii sau reducerii capacității sale de muncă. În afară de aceasta, despăgubirea trebuie să acopere cheltuielile de îngrijire medicală și, dacă va fi cazul, cheltuielile determinate de sporirea nevoilor de viață ale celui păgubit, precum și orice alte prejudicii materiale. (2) Despăgubirea pentru pierderea sau nerealizarea câștigului din muncă se acordă, ținându-se seama și de sporirea nevoilor de viață ale celui prejudiciat, sub forma de prestații bănești periodice. La cererea victimei, instanța va putea acorda despăgubirea, pentru motive temeinice, sub forma unei sume globale. (3) În toate cazurile, instanța va putea acorda celui păgubit o despăgubire 253 provizorie pentru acoperirea nevoilor urgente. Stabilirea pierderii și a nerealizării câștigului din muncă Art. 1.388. – (1) Despăgubirea pentru pierderea sau nerealizarea câștigului din muncă se va stabili pe baza venitului mediu lunar net din muncă al celui păgubit din ultimul an înainte de pierderea sau reducerea capacității sale de muncă ori, în lipsă, pe baza venitului lunar net pe care l-ar fi putut realiza, ținându-se seama de calificarea profesională pe care o avea sau ar fi avut-o la terminarea pregătirii pe care era în curs să o primească. (2) Cu toate acestea, dacă cel păgubit face dovada posibilității obținerii unui venit din muncă mai mare în baza unui contract încheiat în ultimul an, iar acesta nu a fost pus în executare se va ține seama în stabilirea despăgubirii de aceste venituri. (3) Dacă cel păgubit nu avea o calificare profesională și nici nu era în curs să o primească, despăgubirea se va stabili pe baza salariului minim net pe economie. Vătămarea minorului Art. 1.389. – (1) Dacă cel care a suferit vătămarea integrității corporale sau a sănătății este un minor, despăgubirea stabilită potrivit prevederilor art.1.388 alin.(1) va fi datorată de la data când, în mod normal, minorul și-ar fi terminat pregătirea profesională ce primea. (2) Până la acea dată, dacă minorul avea un câștig la momentul vătămării, despăgubirea se va stabili pe baza câștigului de care a fost lipsit, iar dacă nu avea un câștig, potrivit dispozițiilor art.1.388, care se aplică în mod corespunzător. Această din urmă despăgubire va fi datorată de la data când minorul a împlinit vârsta prevăzută de lege pentru a putea fi parte într-un raport de muncă. Persoana îndreptățită la despăgubire în caz de deces Art. 1.390. – (1) Despăgubirea pentru prejudiciile cauzate prin decesul unei persoane se cuvine numai celor îndreptățiți, potrivit legii, la întreținere din partea celui decedat. (2) Cu toate acestea, instanța, ținând seama de împrejurări, poate acorda despăgubire și celui căruia victima, fără a fi obligată de lege, îi presta întreținere în mod curent. (3) La stabilirea despăgubirii se va ține seama de nevoile celui păgubit, precum și de veniturile pe care, în mod normal, cel decedat le-ar fi avut pe timpul pentru care s-a acordat despăgubirea. Dispozițiile art.1.387-1.389 se aplică în mod corespunzător. Repararea prejudiciului nepatrimonial Art. 1.391. – (1) În caz de vătămare a integrității corporale sau a sănătății, poate fi acordată și o despăgubire pentru restrângerea posibilităților de viață familială și socială. (2) Instanța judecătorească va putea, de asemenea, să acorde despăgubiri ascendenților, descendenților, fraților, surorilor și soțului, pentru durerea încercată prin moartea victimei, precum și oricărei alte persoane care, la rândul ei, ar putea dovedi existența unui asemenea prejudiciu. (3) Dreptul la despăgubire pentru atingerile aduse drepturilor inerente personalității oricărui subiect de drept va putea fi cedat numai în cazul când a fost stabilit printr-o tranzacție sau printr-o hotărâre judecătorească definitivă. (4) Dreptul la despăgubire, recunoscut potrivit dispozițiilor prezentului articol, nu trece la moștenitori. Aceștia îl pot, însă, exercita, dacă acțiunea a fost pornită de 254 defunct. (5) Dispozițiile art.253-256 rămân aplicabile. Cheltuieli de îngrijire a sănătății. Cheltuieli de înmormântare Art. 1.392. – Cel care a făcut cheltuieli pentru îngrijirea sănătății victimei sau, în caz de deces a acesteia, pentru înmormântare, are dreptul la înapoierea lor de la cel care răspunde pentru fapta ce a prilejuit aceste cheltuieli. Despăgubirea în raport cu ajutorul și pensia Art. 1.393. – (1) Dacă în cadrul asigurărilor sociale s-a recunoscut dreptul la un ajutor sau la o pensie, reparația este datorată numai în măsura în care paguba suferită prin vătămare sau moarte depășește ajutorul ori pensia. (2) Cât timp ajutorul sau pensia nu a fost efectiv acordată sau, după caz, refuzată celui păgubit, instanța nu îl poate obliga pe cel chemat să răspundă decât la o despăgubire provizorie, în condițiile dispozițiilor art.1.387 alin.(3). Prorogarea termenului prescripției Art. 1.394. – În toate cazurile în care despăgubirea derivă dintr-un fapt supus de legea penală unei prescripții mai lungi decât cea civilă, termenul de prescripție a răspunderii penale se aplică și dreptului la acțiunea în răspundere civilă. Suspendarea prescripției Art. 1.395. – Prescripția dreptului la acțiune cu privire la repararea prejudiciului cauzat prin vătămarea integrității corporale sau a sănătății ori prin decesul unei persoane, este suspendată până la stabilirea pensiei sau a ajutoarelor ce s-ar cuveni, în cadrul asigurărilor sociale, celui îndreptățit la reparație. TITLUL III Modalitățile obligațiilor CAPITOLUL I Dispoziții generale Categorii de obligații Art. 1.396. – (1) Obligațiile pot fi pure și simple, obligații simple sau afectate de modalități. (2) Obligațiile pure și simple nu sunt susceptibile de modalități. Obligațiile simple Art. 1.397. – (1) Obligația simplă nu este afectată de termen sau condiție și poate fi executată imediat, din proprie inițiativă sau la cererea creditorului. (2) Obligația este simplă, iar nu condițională, dacă eficacitatea sau desființarea ei depinde de un eveniment care, fără ca părțile să știe, avusese deja loc în momentul în care debitorul s-a obligat sub condiție. Obligațiile afectate de modalități Art. 1.398. – Obligațiile pot fi afectate de termen sau condiție. 255 CAPITOLUL II Condiția Obligația condițională Art. 1.399. – Este afectată de condiție obligația a cărei eficacitate sau desființare depinde de un eveniment viitor și nesigur. Condiția suspensivă Art. 1.400. – Condiția este suspensivă atunci când de îndeplinirea sa depinde eficacitatea obligației. Condiția rezolutorie Art. 1.401. – (1) Condiția este rezolutorie atunci când îndeplinirea ei determină desființarea obligației. (2) Până la proba contrară, condiția se prezumă a fi rezolutorie ori de câte ori scadența obligațiilor principale precedă momentul la care condiția s-ar putea îndeplini. Condiția imposibilă, ilicită sau imorală Art. 1.402. – Condiția imposibilă, contrară legii sau bunelor moravuri este considerată nescrisă, iar dacă este însăși cauza contractului, atrage nulitatea absolută a acestuia. Condiția pur potestativă Art. 1.403. – Obligația contractată sub o condiție suspensivă ce depinde exclusiv de voința debitorului nu produce niciun efect. Constatarea îndeplinirii condiției Art. 1.404. – (1) Îndeplinirea condiției se apreciază după criteriile stabilite de părți sau pe care acestea este probabil să le fi avut în vedere după împrejurări. (2) Când obligația este contractată sub condiția producerii unui eveniment într-un anumit termen, condiția este socotită neîndeplinită dacă termenul s-a împlinit fără ca evenimentul să se producă. În lipsa unui termen, condiția se consideră neîndeplinită numai atunci când este sigur că evenimentul nu se va produce. (3) Atunci când obligația este contractată sub condiția că un eveniment nu se va produce într-un anumit termen, condiția se consideră îndeplinită dacă este sigur că evenimentul nu se va produce. În lipsa unui termen, condiția nu se consideră îndeplinită decât atunci când este sigur că evenimentul nu se va produce. (4) Partea interesată poate cere oricând instanței sa constate îndeplinirea sau neîndeplinirea condiției. Determinarea îndeplinirii sau neîndeplinirii condiției Art. 1.405. – (1) Condiția se consideră îndeplinită dacă debitorul obligat sub această condiție împiedică realizarea ei. (2) Condiția se consideră neîndeplinită dacă partea interesată de îndeplinirea condiției determină, cu rea-credință, realizarea evenimentului. Renunțarea la condiție Art. 1.406. – (1) Partea în al cărei interes exclusiv a fost stipulată condiția este liberă să renunțe unilateral la aceasta atât timp cât condiția nu s-a îndeplinit. (2) Renunțarea la condiție face ca obligația să fie simplă. 256 Efectele îndeplinirii condiției Art. 1.407. – (1) Condiția îndeplinită este prezumată a produce efecte retroactiv, din momentul încheierii contractului, dacă din voința părților, natura contractului ori dispozițiile legale nu rezultă contrariul. (2) În cazul contractelor cu executare continuă sau succesivă afectate de o condiție rezolutorie, îndeplinirea acesteia, în lipsa unei stipulații contrare, nu are niciun efect asupra prestațiilor deja executate. (3) Atunci când condiția suspensivă produce efecte retroactive, în caz de îndeplinire, debitorul este obligat la executare ca și cum obligația ar fi fost simplă. Actele încheiate de proprietarul sub condiție suspensivă sunt valabile și, în cazul îndeplinirii condiției, produc efecte de la data încheierii lor. (4) Atunci când condiția rezolutorie produce efecte retroactive, în caz de îndeplinire, fiecare dintre părți este obligată să restituie celeilalte prestațiile pe care le-a primit în temeiul obligației ca și cum aceasta nu ar fi existat niciodată. Dispozițiile privitoare la restituirea prestațiilor se aplică în mod corespunzător. Transmiterea obligației condiționale Art. 1.408. – (1) Obligația afectată de condiție este transmisibilă, drepturile dobânditorului fiind însă supuse aceleiași condiții. (2) Obligația afectată de condiție se poate prelua. Actele conservatorii Art. 1.409. – Creditorul poate, chiar înainte de îndeplinirea condiției, să facă orice acte de conservare a dreptului său. Fructele culese înaintea îndeplinirii condiției Art. 1.410. – În lipsă de stipulație sau prevedere legală contrară, fructele culese ori încasate înaintea îndeplinirii condiției se cuvin proprietarului sub condiție rezolutorie. CAPITOLUL III Termenul Obligația afectată de termen Art. 1.411. – (1) Obligația este afectată de termen atunci când executarea sau stingerea ei depinde de un eveniment viitor și sigur. (2) Termenul poate fi stabilit de părți sau de instanță ori prevăzut de lege. Categorii de termene Art. 1.412. – (1) Termenul este suspensiv atunci când, până la împlinirea lui, este amânată scadența obligației. (2) Termenul este extinctiv atunci când, la împlinirea lui, obligația se stinge. Beneficiul termenului Art. 1.413. – (1) Termenul profită debitorului, afară de cazul când din lege, din voința părților sau din împrejurări rezultă că a fost stipulat în favoarea creditorului sau a ambelor părți. (2) Cel ce are beneficiul exclusiv al termenului poate renunța oricând la acesta, fără consimțământul celeilalte părți. 257 Efectul termenului suspensiv Art. 1.414. – Ceea ce este datorat cu termen nu se poate cere înainte de împlinirea acestuia, dar ceea ce s-a executat, de bunăvoie și în cunoștință de cauză înainte de împlinirea termenului nu este supus restituirii. Stabilirea judiciară a termenului Art. 1.415. – (1) Atunci când părțile convin să amâne stabilirea termenului sau lasă uneia dintre ele sarcina de a-l stabili și când, după o durată rezonabilă de timp, termenul nu a fost încă stabilit, instanța poate, la cererea uneia dintre părți, să fixeze termenul ținând seama de natura obligației, de situația părților și de orice alte împrejurări. (2) Instanța poate, de asemenea, să fixeze termenul atunci când, prin natura sa, obligația presupune un termen și nu există nicio convenție prin care acesta să poată fi determinat. (3) Cererea pentru stabilirea termenului se soluționează potrivit regulilor aplicabile ordonanței președințiale, fiind supusă prescripției, care începe să curgă de la data încheierii contractului. Calculul termenelor Art. 1.416. – Calculul termenelor, indiferent de durata și izvorul lor, se face potrivit regulilor stabilite în Titlul III din Cartea a VI-a. Decăderea din beneficiul termenului Art. 1.417. – (1) Debitorul decade din beneficiul termenului dacă se află în stare de insolvabilitate sau, după caz, de insolvență declarată în condițiile legii, precum și atunci când, cu intenție sau dintr-o culpă gravă, diminuează prin fapta sa garanțiile constituite în favoarea creditorului sau nu constituie garanțiile promise. (2) Starea de insolvabilitate rezultă din inferioritatea activului patrimonial ce poate fi supus, potrivit legii, executării silite, față de valoarea totală a datoriilor exigibile. Dacă prin lege nu se prevede altfel, această stare se constată de instanță care, în acest scop, poate ține seama de anumite împrejurări, precum dispariția intempestivă a debitorului, neplata unor datorii devenite scadente, declanșarea împotriva sa a unei proceduri de executare silită și altele asemenea. (3) Decăderea din beneficiul termenului poate fi cerută și atunci când, din culpa sa, debitorul ajunge în situația de a nu mai satisface o condiție considerată esențială de creditor la data încheierii contractului. În acest caz, este necesar să se fi stipulat expres caracterul esențial al condiției și posibilitatea sancțiunii decăderii, precum și să fi existat un interes legitim pentru creditor să considere condiția respectivă drept esențială. Exigibilitatea anticipată Art. 1.418. – Renunțarea la termen sau decăderea din beneficiul termenului face ca obligația să devină de îndată exigibilă. Inopozabilitatea decăderii din termen Art. 1.419. – Decăderea din beneficiul termenului a unui debitor, chiar solidar, nu este opozabilă celorlalți codebitori. 258 Nerealizarea evenimentului Art. 1.420. – Dacă un eveniment pe care părțile îl consideră ca fiind un termen nu se realizează, obligația devine exigibilă în ziua în care evenimentul ar fi trebuit în mod normal să se producă. În acest caz, sunt aplicabile prevederile prezentului capitol. TITLUL IV Obligațiile complexe CAPITOLUL I Obligațiile divizibile și obligațiile indivizibile Categorii de obligații Art. 1.421. – (1) Obligațiile pot fi divizibile sau indivizibile. (2) Obligațiile divizibile pot fi conjuncte sau solidare. Obligația conjunctă Art. 1.422. – (1) Obligația este conjunctă între mai mulți debitori atunci când aceștia sunt obligați față de creditor la aceeași prestație, dar fiecare dintre ei nu poate fi constrâns la executarea obligației decât separat și în limita părții sale din datorie. (2) Obligația este conjunctă între mai mulți creditori atunci când fiecare dintre aceștia nu poate să ceară de la debitorul comun decât executarea părții sale din creanță. Efectele obligației conjuncte Art. 1.423. – Dacă prin lege ori prin contract nu se dispune altfel, debitorii unei obligații conjuncte sunt ținuți față de creditor în părți egale. Prezumția de divizibilitate. Excepții Art. 1.424. – Obligația este divizibilă de plin drept, afară numai dacă indivizibilitatea nu a fost stipulată în mod expres ori dacă obiectul obligației nu este, prin natura sa, susceptibil de divizare materială sau intelectuală. Efectele obligației indivizibile Art. 1.425. – (1) Obligația indivizibilă nu se divide între debitori, între creditori și nici între moștenitorii acestora. (2) Fiecare dintre debitori sau dintre moștenitorii acestora poate fi constrâns separat la executarea întregii obligații și, respectiv, fiecare dintre creditori sau dintre moștenitorii acestora poate cere executarea integrală, chiar dacă obligația nu este solidară. Solidaritatea și indivizibilitatea Art. 1.426. – (1) Solidaritatea debitorilor sau creditorilor nu atrage, prin ea însăși, indivizibilitatea obligațiilor. (2) În lipsă de stipulație contrară, creditorii și debitorii unei obligații indivizibile nu sunt legați solidar. 259 Divizibilitatea obligației între moștenitori Art. 1.427. – Obligația divizibilă prin natura ei, care nu are decât un singur debitor și un singur creditor, trebuie să fie executată între aceștia ca și cum ar fi indivizibilă, însă ea rămâne divizibilă între moștenitorii fiecăruia dintre ei. Executarea în natură Art. 1.428. – Când executarea obligației indivizibile are loc în natură, fiecare creditor nu poate cere și primi prestația datorată decât în întregime. Restituirea prestațiilor Art. 1.429. – Obligația de restituire a prestațiilor efectuate în temeiul unei obligații indivizibile este divizibilă, afară de cazul în care indivizibilitatea obligației de restituire rezultă din chiar natura ei. Daunele-interese Art. 1.430. – (1) Obligația de a executa prin echivalent o obligație indivizibilă este divizibilă. (2) Daunele-interese suplimentare nu pot fi cerute decât debitorului vinovat de neexecutarea obligației. Ele se cuvin creditorilor numai în proporție cu partea din creanță ce revine fiecăruia dintre ei. Existența mai multor creditori Art. 1.431. – (1) Creditorii și debitorii unei obligații indivizibile nu sunt prezumați a-și fi încredințat reciproc puterea de a acționa pentru ceilalți în privința creanței. (2) Novația, remiterea de datorie, compensația ori confuziunea consimțite sau care operează față de un creditor nu sting obligația decât pentru partea din creanță ce revine acestuia. Față de ceilalți creditori, debitorul rămâne obligat pentru tot. (3) Debitorul care a plătit celorlalți creditori este îndreptățit să primească de la aceștia echivalentul părții din obligație cuvenite creditorului care a consimțit la stingerea creanței sau față de care aceasta a operat. Existența mai multor debitori Art. 1.432. – (1) Novația, remiterea de datorie, compensația ori confuziunea consimțite sau care operează în privința unui debitor sting obligația indivizibilă și îi liberează pe ceilalți debitori, aceștia rămânând însă ținuți să plătească celui dintâi echivalentul părților lor. (2) Creditorul poate să ceară oricăruia dintre debitori executarea întregii obligații, oricare ar fi partea din obligație ce revine acestuia. Creditorul poate, de asemenea, să ceară ca toți debitorii să efectueze plata în același timp. (3) Debitorul chemat în judecată pentru totalitatea obligației, poate cere un termen pentru a introduce în cauză pe ceilalți debitori, cu excepția cazului în care prestația nu poate fi realizată decât de cel chemat în judecată, care, în acest caz, poate fi obligat să execute singur întreaga prestație, având, însă, drept de regres împotriva celorlalți debitori. (4) Punerea în întârziere nu produce efecte decât pentru debitorul care a fost notificat. (5) Îndată ce cauza indivizibilității încetează, obligația devine divizibilă. Prescripția Art. 1.433. – (1) Suspendarea prescripției față de unul dintre creditorii sau debitorii unei obligații indivizibile produce efecte și față de ceilalți. (2) Tot astfel, întreruperea prescripției în privința unuia dintre creditorii sau debitorii unei obligații indivizibile produce efecte și față de ceilalți. 260 CAPITOLUL II Obligațiile solidare Secțiunea 1 Obligațiile solidare între creditori Solidaritatea între creditori Art. 1.434. – (1) Obligația solidară conferă fiecărui creditor dreptul de a cere executarea întregii obligații și de a da chitanță liberatorie pentru tot. (2) Executarea obligației în beneficiul unuia dintre creditorii solidari îl liberează pe debitor în privința celorlalți creditori solidari. Izvorul solidarității Art. 1.435. – Solidaritatea între creditori nu există decât dacă este stipulată în mod expres. Reprezentarea reciprocă a creditorilor Art. 1.436. – (1) Creditorii solidari sunt prezumați a-și fi încredințat reciproc puterea de a acționa pentru gestionarea și satisfacerea interesului lor comun. (2) Orice acte prin care unul dintre creditorii solidari ar consimți la reducerea sau înlăturarea drepturilor, accesoriilor sau beneficiilor creanței ori ar prejudicia în orice alt mod interesele celorlalți creditori sunt inopozabile acestora din urmă. (3) Hotărârea judecătorească obținută de unul din creditori împotriva debitorului comun profită și celorlalți creditori. (4) Hotărârea judecătorească pronunțată în favoarea debitorului comun nu poate fi invocată și împotriva creditorilor care nu au fost parte în proces. Alegerea debitorului Art. 1.437. – Debitorul poate plăti, la alegerea sa, oricăruia dintre creditorii solidari, liberându-se, astfel, față de toți, însă numai atât timp cât niciunul dintre creditori nu l-a urmărit în justiție. În acest din urmă caz, debitorul nu se poate libera decât plătind creditorului reclamant. Compensația Art. 1.438. – Debitorul poate opune unui creditor solidar compensația care a operat în raport cu un alt creditor solidar, însă numai în proporție cu partea din creanță ce revine acestuia din urmă. Confuziunea Art. 1.439. – Dacă unul dintre creditorii solidari dobândește și calitatea de debitor, confuziunea nu stinge creanța solidară decât în proporție cu partea din creanță ce revine acelui creditor. Ceilalți creditori solidari își păstrează dreptul de regres împotriva creditorului în persoana căruia a operat confuziunea, proporțional cu partea din creanță ce revine fiecăruia din ei. Remiterea de datorie Art. 1.440. – Remiterea de datorie consimțită de unul dintre creditorii solidari nu îl liberează pe debitor decât pentru partea din creanță ce revine acelui creditor. Prescripția Art. 1.441. – (1) Suspendarea prescripției în folosul unuia dintre creditorii solidari poate fi invocată și de către ceilalți creditori solidari. 261 (2) Întreruperea prescripției în privința unuia dintre creditorii solidari profită tuturor creditorilor solidari. Divizibilitatea obligației între moștenitori Art. 1.442. – Obligația în favoarea unui creditor solidar se împarte de drept între moștenitorii săi. Secțiunea a 2-a Obligațiile solidare între debitori §1. Dispoziții generale Solidaritatea între debitori Art. 1.443. – Obligația este solidară între debitori atunci când toți sunt obligați la aceeași prestație, astfel încât fiecare poate să fie ținut separat pentru întreaga obligație, iar executarea acesteia de către unul dintre codebitori îi liberează pe ceilalți față de creditor. Obligațiile solidare afectate de modalități Art. 1.444. – Există solidaritate chiar dacă debitorii sunt obligați sub modalități diferite. Izvoarele solidarității Art. 1.445. – Solidaritatea între debitori nu se prezumă. Ea nu există decât atunci când este stipulată expres de părți ori este prevăzută de lege. Prezumție de solidaritate Art. 1.446. – Solidaritatea se prezumă între debitorii unei obligații contractate în exercițiul activității unei întreprinderi, dacă prin lege nu se prevede altfel. §2. Efectele solidarității în raporturile dintre creditor și debitorii solidari I. Efectele principale în raporturile dintre creditor și debitorii solidari Drepturile creditorului Art. 1.447. – (1) Creditorul poate cere plata oricăruia dintre debitorii solidari, fără ca acesta să îi poată opune beneficiul de diviziune. (2) Urmărirea pornită contra unuia dintre debitorii solidari nu împiedică pe creditor să se îndrepte împotriva celorlalți codebitori. Debitorul urmărit poate însă cere introducerea în cauză a celorlalți codebitori. Excepții și apărări contra creditorului comun Art. 1.448. – (1) Debitorul solidar poate să opună creditorului toate mijloacele de apărare care îi sunt personale, precum și pe cele care sunt comune tuturor codebitorilor. El nu poate însă folosi mijloacele de apărare care sunt pur personale altui codebitor. (2) Debitorul solidar care, prin fapta creditorului, este lipsit de o garanție sau de un drept pe care ar fi putut să-l valorifice prin subrogație, este liberat de datorie până la concurența valorii acelor garanții sau drepturi. (3) Recunoașterea datoriei făcută de unul dintre debitorii solidari nu produce 262 efecte față de ceilalți codebitori. Prescripția Art. 1.449. – (1) Suspendarea și întreruperea prescripției față de unul dintre debitorii solidari produce efecte și față de ceilalți codebitori. (2) Întreruperea prescripției față de un moștenitor al debitorului solidar nu produce efecte față de ceilalți codebitori decât pentru partea acelui moștenitor, chiar dacă este vorba despre o creanță ipotecară. Compensația Art. 1.450. – (1) Compensația nu operează între creditor și un debitor solidar decât în limita părții din datorie ce revine acestuia din urmă. (2) În acest caz, ceilalți codebitori nu sunt ținuți solidar decât pentru partea rămasă din datorie după ce a operat compensația. Remiterea de datorie Art. 1.451. – (1) Remiterea de datorie consimțită unuia dintre debitorii solidari nu îi liberează pe ceilalți codebitori, cu excepția cazului în care creditorul declară aceasta în mod expres sau remite de bunăvoie debitorului originalul înscrisului sub semnătură privată constatator al creanței. Dacă unui codebitor îi este remis originalul înscrisului autentic constatator al creanței, creditorul poate dovedi că nu a consimțit remiterea de datorie decât în privința acelui debitor. (2) Dacă remiterea de datorie s-a făcut numai în favoarea unuia dintre codebitorii solidari, ceilalți rămân ținuți solidar față de creditor, dar cu scăderea părții din datorie pentru care a operat remiterea. Cu toate acestea, ei continuă să răspundă pentru tot atunci când, la data remiterii de datorie, creditorul și-a rezervat în mod expres această posibilitate, caz în care ceilalți codebitori își păstrează dreptul de regres împotriva debitorului beneficiar al remiterii de datorie. Confuziunea Art. 1.452. – Confuziunea liberează pe ceilalți codebitori solidari pentru partea aceluia care reunește în persoana sa calitățile de creditor și debitor al obligației solidare. Renunțarea la solidaritate Art.1.453. – (1) Renunțarea la solidaritate în privința unuia dintre codebitorii solidari nu afectează existența obligației solidare în raport cu ceilalți. Codebitorul solidar care beneficiază de renunțarea la solidaritate rămâne ținut pentru partea sa atât față de creditor, cât și față de ceilalți codebitori în cazul regresului acestora din urmă. (2) Renunțarea la solidaritate trebuie să fie expresă. (3) De asemenea, creditorul renunță la solidaritate atunci când: a) fără a-și rezerva beneficiul solidarității în raport cu debitorul solidar care a făcut plata, menționează în chitanță că plata reprezintă partea acestuia din urmă din obligația solidară. Dacă plata are ca obiect numai o parte din dobânzi, renunțarea la solidaritate nu se întinde și asupra dobânzilor neplătite ori asupra capitalului decât dacă plata separată a dobânzilor, astfel menționată în chitanță, se face timp de 3 ani; b) cheamă în judecată pe unul dintre codebitorii solidari pentru partea acestuia, iar cererea având acest obiect este admisă. 263 II. Efectele secundare în raporturile dintre creditor și debitorii solidari Imposibilitatea executării obligației în natură Art. 1.454. – (1) Atunci când executarea în natură a unei obligații devine imposibilă din fapta unuia sau mai multor debitori solidari sau după ce aceștia au fost puși personal în întârziere, ceilalți codebitori nu sunt liberați de obligația de a plăti creditorului prin echivalent, însă nu răspund de daunele-interese suplimentare care i s-ar cuveni. (2) Creditorul nu poate cere daune-interese suplimentare decât codebitorilor solidari din a căror culpă obligația a devenit imposibil de executat în natură, precum și celor care se aflau în întârziere atunci când obligația a devenit imposibil de executat. Efectele hotărârii judecătorești Art. 1.455. – (1) Hotărârea judecătorească pronunțată împotriva unuia dintre codebitorii solidari nu are autoritate de lucru judecat față de ceilalți codebitori. (2) Hotărârea judecătorească pronunțată în favoarea unuia dintre codebitorii solidari profită și celorlalți, cu excepția cazului în care s-a întemeiat pe o cauză ce putea fi invocată numai de acel codebitor. §3. Efectele solidarității în raporturile dintre debitori Regresul între codebitori Art. 1.456. – (1) Debitorul solidar care a executat obligația nu poate cere codebitorilor săi decât partea din datorie ce revine fiecăruia dintre ei, chiar dacă se subrogă în drepturile creditorului. (2) Părțile ce revin codebitorilor solidari sunt prezumate ca fiind egale, dacă din convenție, lege sau din împrejurări nu rezultă contrariul. Insolvabilitatea codebitorilor Art. 1.457. – (1) Pierderea ocazionată de insolvabilitatea unuia dintre codebitorii solidari se suportă de către ceilalți codebitori în proporție cu partea din datorie ce revine fiecăruia din ei. (2) Cu toate acestea, creditorul care renunță la solidaritate sau care consimte o remitere de datorie în favoarea unuia dintre codebitori suportă partea din datorie ce ar fi revenit acestuia. Mijloacele de apărare ale debitorului urmărit Art. 1.458. – Debitorul urmărit pentru partea sa din datoria plătită poate opune codebitorului solidar care a făcut plata toate mijloacele de apărare comună pe care acesta din urmă nu le-a opus creditorului. Acesta poate, de asemenea, să opună codebitorului care a executat obligația mijloacele de apărare care îi sunt personale, însă nu și pe acelea care sunt pur personale altui codebitor. Solidaritatea contractată în interesul unui codebitor Art. 1.459. – Dacă obligația solidară este contractată în interesul exclusiv al unuia dintre codebitori sau rezultă din fapta unuia dintre ei, acesta este ținut singur de întreaga datorie față de ceilalți codebitori, care, în acest caz, sunt considerați, în raport cu acesta, fideiusori. 264 Divizibilitatea obligației solidare între moștenitori Art. 1.460. – Obligația unui debitor solidar se împarte de drept între moștenitorii acestuia, afară de cazul în care obligația este indivizibilă. CAPITOLUL III Obligațiile alternative și facultative Secțiunea 1 Obligațiile alternative Obligația alternativă Art. 1.461. – (1) Obligația este alternativă atunci când are ca obiect două prestații principale, iar executarea uneia dintre acestea liberează pe debitor de întreaga obligație. (2) Obligația rămâne alternativă chiar dacă, la momentul la care se naște, una din prestații era imposibil de executat. Alegerea prestației Art. 1.462. – (1) Alegerea prestației prin care se va stinge obligația revine debitorului, cu excepția cazului în care este acordată în mod expres creditorului. (2) Dacă partea căreia îi aparține alegerea prestației nu își exprimă opțiunea în termenul care îi este acordat în acest scop, alegerea prestației va aparține celeilalte părți. Limitele alegerii Art. 1.463. – Debitorul nu poate executa și nici nu poate fi constrâns să execute o parte dintr-o prestație și o parte din cealaltă. Alegerea prestației de către debitor Art. 1.464. – (1) Debitorul care are alegerea prestației este obligat, atunci când una dintre prestații a devenit imposibil de executat chiar din culpa sa, să execute cealaltă prestație. (2) Dacă, în același caz, ambele prestații devin imposibil de executat, iar imposibilitatea cu privire la una dintre prestații este imputabilă debitorului, acesta este ținut față de creditor până la concurența valorii prestației care a devenit ultima imposibil de executat. Alegerea prestației de către creditor Art. 1.465. – În cazul în care alegerea prestației revine creditorului: a) dacă una din prestații a devenit imposibil de executat, fără culpa vreuneia dintre părți, creditorul este obligat să o primească pe cealaltă; b) dacă creditorului îi este imputabilă imposibilitatea de executare a uneia dintre prestații, el poate fie să pretindă executarea celeilalte prestații, despăgubindu-l pe debitor pentru prejudiciile cauzate, fie să îl libereze pe acesta de executarea obligației; c) dacă debitorului îi este imputabilă imposibilitatea de a executa una dintre prestații, creditorul poate cere fie despăgubiri pentru prestația imposibil de executat, fie cealaltă prestație; d) dacă debitorului îi este imputabilă imposibilitatea de a executa ambele prestații, creditorul poate cere despăgubiri pentru oricare dintre acestea. 265 Stingerea obligației Art. 1.466. – Obligația se stinge dacă toate prestațiile devin imposibil de executat fără culpa debitorului și înainte ca acesta să fi fost pus în întârziere. Pluralitatea de prestații Art. 1.467. – Dispozițiile acestei secțiuni se aplică în mod corespunzător în cazul în care obligația alternativă are ca obiect mai mult de două prestații principale. Secțiunea a 2-a Obligațiile facultative Regimul juridic Art. 1.468. – (1) Obligația este facultativă atunci când are ca obiect o singură prestație principală de care debitorul se poate însă libera executând o altă prestație determinată. (2) Debitorul este liberat dacă prestația principală devine imposibil de executat, fără ca aceasta să se datoreze culpei sale. TITLUL V Executarea obligațiilor CAPITOLUL I Plata Secțiunea 1 Dispoziții generale Noțiunea Art. 1. 469. – (1) Obligația se stinge prin plată atunci când prestația datorată este executată de bunăvoie. (2) Plata constă în remiterea unei sume de bani sau, după caz, în executarea oricărei alte prestații care constituie obiectul însuși al obligației. Temeiul plății Art. 1.470. – Orice plată presupune o datorie. Plata obligației naturale Art. 1.471. – Restituirea nu este admisă în privința obligațiilor naturale care au fost executate de bunăvoie. Secțiunea a 2-a Subiectele plății Persoanele care pot face plata Art. 1.472. – Plata poate să fie făcută de orice persoană, chiar dacă este un terț în raport cu acea obligație. 266 Plata făcută de un incapabil Art. 1.473. – Debitorul care a executat prestația datorată nu poate cere restituirea invocând incapacitatea sa la data executării. Plata obligației de către un terț Art. 1.474. – (1) Creditorul este dator să refuze plata oferită de terț dacă debitorul l-a încunoștințat în prealabil că se opune la aceasta, cu excepția cazului în care un asemenea refuz l-ar prejudicia pe creditor. (2) În celelalte cazuri, creditorul nu poate refuza plata făcută de un terț decât dacă natura obligației sau convenția părților impune ca obligația să fie executată numai de debitor. (3) Plata făcută de un terț stinge obligația dacă este făcută pe seama debitorului. În acest caz, terțul nu se subrogă în drepturile creditorului plătit decât în cazurile și condițiile prevăzute de lege. (4) Dispozițiile prezentului capitol privind condițiile plății se aplică în mod corespunzător atunci când plata este făcută de un terț. Persoanele care pot primi plata Art. 1.475. – Plata trebuie făcută creditorului, reprezentantului său, legal sau convențional, persoanei indicate de acesta ori persoanei autorizate de instanță să o primească. Plata făcută unui incapabil Art. 1.476. – Plata făcută unui creditor care este incapabil de a o primi nu liberează pe debitor decât în măsura în care profită creditorului. Plata făcută unui terț Art. 1.477. – (1) Plata făcută unei alte persoane decât cele menționate la art.1475 este totuși valabilă dacă: a) este ratificată de creditor; b) cel care a primit plata devine ulterior titularul creanței; c) a fost făcută celui care a pretins plata în baza unei chitanțe liberatorii semnate de creditor. (2) Plata făcută în alte condiții decât cele menționate la alin.(1) stinge obligația numai în măsura în care profită creditorului. Plata făcută unui creditor aparent Art. 1.478. – (1) Plata făcută cu bună-credință unui creditor aparent este valabilă, chiar dacă ulterior se stabilește că acesta nu era adevăratul creditor. (2) Creditorul aparent este ținut să restituie adevăratului creditor plata primită, potrivit regulilor stabilite pentru restituirea prestațiilor. Plata bunurilor indisponibilizate Art. 1.479. – Plata făcută cu nesocotirea unui sechestru, a unei popriri ori a unei opoziții formulate, în condițiile legii, pentru a opri efectuarea plății de către debitor nu îi împiedică pe creditorii care au obținut luarea unei asemenea măsuri să ceară din nou plata. În acest caz, debitorul păstrează dreptul de regres împotriva creditorului care a primit plata nevalabil făcută. 267 Secțiunea a 3-a Condițiile plății Diligența cerută în executarea obligațiilor Art. 1.480. – (1) Debitorul este ținut să-și execute obligațiile cu diligența pe care un bun proprietar o depune în administrarea bunurilor sale, afară de cazul în care prin lege sau prin contract s-ar dispune altfel. (2) În cazul unor obligații inerente unei activități profesionale, diligența se apreciază ținând seama de natura activității exercitate. Obligațiile de mijloace și obligațiile de rezultat Art. 1.481. – (1) În cazul obligației de rezultat, debitorul este ținut să procure creditorului rezultatul promis. (2) În cazul obligațiilor de mijloace, debitorul este ținut să folosească toate mijloacele necesare pentru atingerea rezultatului promis. (3) Pentru a stabili dacă o obligație este de mijloace sau de rezultat, se va ține seama îndeosebi de: a) modul în care obligația este stipulată în contract; b) existența și natura contraprestației și celelalte elemente ale contractului; c) gradul de risc pe care îl presupune atingerea rezultatului; d) influența pe care cealaltă parte o are asupra executării obligației. Obligația de a preda bunuri individual determinate Art. 1.482. – (1) Debitorul unui bun individual determinat este liberat prin predarea acestuia în starea în care se găsește în momentul plății, afară de cazul în care deteriorările pe care bunul le-a suferit îi sunt imputabile debitorului ori au survenit în timp ce acesta se afla în întârziere. (2) Dacă însă, la data executării, debitorul nu este titularul dreptului ce trebuia transmis ori cedat sau, după caz, nu poate dispune de acesta în mod liber, obligația debitorului nu se stinge, dispozițiile art.1.230 aplicându-se în mod corespunzător. Obligația de a strămuta proprietatea Art. 1.483. – (1) Obligația de a strămuta proprietatea cuprinde și pe aceea de a preda lucrul și de a-l conserva până la predare. (2) În ceea ce privește imobilele înscrise în cartea funciară, obligația de a strămuta proprietatea cuprinde și pe aceea de a preda înscrisurile necesare pentru efectuarea înscrierii. Cedarea drepturilor sau acțiunilor Art. 1.484. – Dacă bunul a pierit, s-a pierdut sau a fost scos din circuitul civil, fără culpa debitorului, acesta este dator să cedeze creditorului drepturile sau acțiunile în despăgubire pe care le are cu privire la bunul respectiv. Obligația de a preda un bun Art. 1.485. – Obligația de a preda un bun individual determinat cuprinde și pe aceea de a-l conserva până la predare. Obligația de a da bunuri de gen Art. 1.486. – Dacă obligația are ca obiect bunuri de gen, debitorul are dreptul să aleagă bunurile ce vor fi predate. El nu este, însă, liberat decât prin predarea unor bunuri de calitate cel puțin medie. 268 Obligația de a constitui o garanție Art. 1.487. – Cel care este ținut să constituie o garanție, fără ca modalitatea și forma acesteia să fie determinate, poate oferi, la alegerea sa, o garanție reală sau personală ori o altă garanție suficientă. Obligația de a da o sumă de bani Art. 1.488. – (1) Debitorul unei sume de bani este liberat prin remiterea către creditor a sumei nominale datorate. (2) Plata se poate face prin orice mijloc folosit în mod obișnuit în locul unde aceasta trebuie efectuată. (3) Cu toate acestea, creditorul care acceptă în condițiile alin.(2) un cec ori un alt instrument de plată este prezumat că o face numai cu condiția ca acesta să fie onorat. Dobânzile sumelor de bani Art. 1.489. – (1) Dobânda este cea convenită de părți sau, în lipsă, cea stabilită de lege. (2) Dobânzile scadente produc ele însele dobânzi numai atunci când legea sau contractul, în limitele permise de lege, o prevede ori, în lipsă, atunci când sunt cerute în instanță. În acest din urmă caz, dobânzile curg numai de la data cererii de chemare în judecată. Plata parțială Art. 1.490. – (1) Creditorul poate refuza să primească o executare parțială, chiar dacă prestația ar fi divizibilă. (2) Cheltuielile suplimentare cauzate creditorului de faptul executării parțiale sunt în sarcina debitorului, chiar și atunci când creditorul acceptă o asemenea executare. Plata făcută cu bunul altuia Art. 1.491. – (1) Atunci când, în executarea obligației sale, debitorul predă un bun care nu-i aparține sau de care nu poate dispune, el nu poate cere creditorului restituirea bunului predat decât dacă se angajează să execute prestația datorată cu un alt bun de care acesta poate dispune. (2) Creditorul de bună-credință poate, însă, restitui bunul primit și solicita, dacă este cazul, daune-interese pentru repararea prejudiciului suferit. Darea în plată Art. 1.492. – (1) Debitorul nu se poate libera executând o altă prestație decât cea datorată, chiar dacă valoarea prestației oferite ar fi egală sau mai mare, decât dacă creditorul consimte la aceasta. În acest din urmă caz, obligația se stinge atunci când noua prestație este efectuată. (2) Dacă prestația oferită în schimb constă în transferul proprietății sau al unui alt drept, debitorul este ținut de garanția contra evicțiunii și de garanția contra viciilor lucrului, potrivit regulilor aplicabile în materia vânzării, cu excepția cazului în care creditorul preferă să ceară prestația inițială și repararea prejudiciului. În aceste cazuri, garanțiile oferite de terți nu renasc. Cesiunea de creanță în locul executării Art. 1.493. – (1) Atunci când, în locul prestației inițiale, este cedată o creanță, obligația se stinge în momentul satisfacerii creanței cedate, dacă din voința părților nu rezultă contrariul. (2) Dispozițiile art.1.581 rămân aplicabile. 269 Locul plății Art. 1.494. – (1) În lipsa unei stipulații contrare ori dacă locul plății nu se poate stabili potrivit naturii prestației sau în temeiul contractului, al practicilor stabilite între părți ori al uzanțelor: a) obligațiile bănești trebuie executate la domiciliul sau, după caz, sediul creditorului de la data plății; b) obligația de a preda un lucru individual determinat trebuie executată în locul în care bunul se afla la data încheierii contractului; c) celelalte obligații se execută la domiciliul sau, după caz, sediul debitorului la data încheierii contractului. (2) Cu condiția de a-l notifica în prealabil pe creditor, debitorul poate solicita ca obligația să fie executată la domiciliul sau, după caz, sediul său dacă schimbarea domiciliului creditorului face obligația substanțial mai oneroasă. Data plății Art. 1.495. – (1) În lipsa unui termen stipulat de părți sau determinat în temeiul contractului, al practicilor stabilite între acestea ori al uzanțelor, obligația trebuie executată de îndată. (2) Instanța poate stabili un termen atunci când natura prestației sau locul unde urmează să se facă plata o impune. Plata anticipată Art. 1.496. – (1) Debitorul este liber să execute obligația chiar înaintea scadenței dacă părțile nu au convenit contrariul ori dacă aceasta nu rezultă din natura contractului sau din împrejurările în care a fost încheiat. (2) Cu toate acestea, creditorul poate refuza executarea anticipată dacă are un interes legitim ca plata să fie făcută la scadență. (3) În toate cazurile, cheltuielile suplimentare cauzate creditorului de faptul executării anticipate a obligației sunt în sarcina debitorului. Data plății prin virament bancar Art. 1.497. – Dacă plata se face prin virament bancar, data plății este aceea la care contul creditorului a fost alimentat cu suma de bani care a făcut obiectul plății. Cheltuielile plății Art. 1.498. – Cheltuielile plății sunt în sarcina debitorului, în lipsă de stipulație contrară. Secțiunea a 4-a Dovada plății Mijloace de dovadă Art. 1.499. – Dacă prin lege nu se prevede altfel, dovada plății se face cu orice mijloc de probă. Chitanța liberatorie Art. 1.500. – (1) Cel care plătește are dreptul la o chitanță liberatorie precum și, dacă este cazul, la remiterea înscrisului original al creanței. (2) Cheltuielile întocmirii chitanței sunt în sarcina debitorului, în lipsă de stipulație contrară. (3) În cazul în care creditorul refuză, în mod nejustificat, să elibereze chitanța, debitorul are dreptul să suspende plata. 270 Prezumția executării prestației accesorii Art. 1.501. – Chitanța în care se consemnează primirea prestației principale face să se prezume, până la proba contrară, executarea prestațiilor accesorii. Prezumția executării prestaților periodice Art. 1.502. – Chitanța dată pentru primirea uneia dintre prestațiile periodice care fac obiectul obligației face să se prezume, până la proba contrară, executarea prestațiilor devenite scadente anterior. Remiterea înscrisului original al creanței Art. 1.503. – (1) Remiterea voluntară a înscrisului original constatator al creanței, făcută de creditor către debitor, unul din codebitori sau fideiusor, naște prezumția stingerii obligației prin plată. Proba contrară revine celui interesat să dovedească stingerea obligației pe altă cale. (2) Dacă înscrisul original remis voluntar este întocmit în formă autentică, creditorul are dreptul să probeze că remiterea s-a făcut pentru un alt motiv decât stingerea obligației. (3) Se prezumă, până la proba contrară, că intrarea persoanelor menționate la alin.(1) în posesia înscrisului original al creanței s-a făcut printr-o remitere voluntară din partea creditorului. Plata prin virament bancar Art. 1.504. – (1) Dacă plata se face prin virament bancar, ordinul de plată semnat de debitor și vizat de banca plătitoare prezumă efectuarea plății, până la proba contrară. (2) Debitorul are oricând dreptul să solicite băncii creditorului o confirmare, în scris, a efectuării plății prin virament. Această confirmare face dovada plății. Liberarea garanțiilor Art. 1.505. – Dacă părțile nu au convenit că garanțiile vor asigura executarea unei alte obligații, creditorul care a primit plata trebuie să consimtă la liberarea bunurilor afectate de garanțiile reale constituite pentru satisfacerea creanței sale, precum și să restituie bunurile deținute în garanție, dacă este cazul. Secțiunea a 5-a Imputația plății Imputația plății făcută prin acordul părților Art. 1.506. – (1) Plata efectuată de debitorul mai multor datorii față de același creditor, care au același obiect, se impută asupra acestora conform acordului părților. (2) În lipsa acordului părților, se aplică dispozițiile prezentei secțiuni. Imputația făcută de debitor Art. 1.507. – (1) Debitorul mai multor datorii care au ca obiect bunuri de același fel are dreptul să indice, atunci când plătește, datoria pe care înțelege să o execute. Plata se impută mai întâi asupra cheltuielilor, apoi asupra dobânzilor și, la urmă, asupra capitalului. (2) Debitorul nu poate, fără consimțământul creditorului, să impute plata asupra unei datorii care nu este încă exigibilă cu preferință față de o datorie scadentă, cu excepția cazului în care s-a prevăzut că debitorul poate plăti anticipat. 271 (3) În cazul plății efectuate prin virament bancar, debitorul face imputația prin mențiunile corespunzătoare consemnate de el pe ordinul de plată. Imputația făcută de creditor Art. 1.508. – (1) În lipsa unei indicații din partea debitorului, creditorul poate, într-un termen rezonabil după ce a primit plata, să indice debitorului datoria asupra căreia aceasta se va imputa. Creditorul nu poate imputa plata asupra unei datorii neexigibile ori litigioase. (2) Atunci când creditorul remite debitorului o chitanță liberatorie, el este dator să facă imputația prin acea chitanță. Imputația legală Art. 1.509. – (1) Dacă niciuna din părți nu face imputația plății, vor fi aplicate, în ordine, următoarele reguli: a) plata se impută cu prioritate asupra datoriilor ajunse la scadență; b) se vor considera stinse, în primul rând, datoriile negarantate sau cele pentru care creditorul are cele mai puține garanții; c) imputația se va face mai întâi asupra datoriilor mai oneroase pentru debitor; d) dacă toate datoriile sunt deopotrivă scadente, precum și, în egală măsură, garantate și oneroase, se vor stinge datoriile mai vechi; e) în lipsa tuturor criteriilor menționate la lit.a) - d), imputația se va face proporțional cu valoarea datoriilor. (2) În toate cazurile, plata se va imputa mai întâi asupra cheltuielilor de judecată și executare, apoi asupra ratelor, dobânzilor și penalităților, în ordinea cronologică a scadenței acestora, și, în final, asupra capitalului, dacă părțile nu convin altfel. Secțiunea a 6-a Punerea în întârziere a creditorului Cazuri de punere în întârziere a creditorului Art. 1.510. – Creditorul poate fi pus în întârziere atunci când refuză, în mod nejustificat, plata oferită în mod corespunzător sau când refuză să îndeplinească actele pregătitoare fără de care debitorul nu își poate executa obligația. Efectele punerii în întârziere a creditorului Art. 1.511. – (1) Creditorul pus în întârziere preia riscul imposibilității de executare a obligației, iar debitorul nu este ținut să restituie fructele culese după punerea în întârziere. (2) Creditorul este ținut la repararea prejudiciilor cauzate prin întârziere și la acoperirea cheltuielilor de conservare a bunului datorat. Drepturile debitorului Art. 1.512. – Debitorul poate consemna bunul pe cheltuiala și riscurile creditorului, liberându-se astfel de obligația sa. Procedură Art. 1.513. – Procedura ofertei de plată și a consemnațiunii este prevăzută de Codul de procedură civilă. 272 Vânzarea publică Art. 1.514. – (1) Dacă natura bunului face imposibilă consemnarea, dacă bunul este perisabil sau dacă depozitarea lui necesită costuri de întreținere ori cheltuieli considerabile, debitorul poate porni vânzarea publică a bunului și poate consemna prețul, notificând în prealabil creditorului și primind încuviințarea instanței judecătorești. (2) Dacă bunul este cotat la bursă sau pe o altă piață reglementată, dacă are un preț curent sau are o valoare prea mică față de cheltuielile unei vânzări publice, instanța poate încuviința vânzarea bunului fără notificarea creditorului. Retragerea bunului consemnat Art. 1.515. – Debitorul are dreptul să retragă bunul consemnat cât timp creditorul nu a declarat că acceptă consemnarea sau aceasta nu a fost validată de instanță. Creanța renaște cu toate accesoriile sale, din momentul retragerii bunului. CAPITOLUL II Executarea silită a obligațiilor Secțiunea 1 Dispoziții generale Drepturile creditorului Art. 1.516. – (1) Creditorul are dreptul la îndeplinirea integrală, exactă și la timp a obligației. (2) Atunci când, fără justificare, debitorul nu-și execută obligația și se află în întârziere, creditorul poate, la alegerea sa și fără a pierde dreptul la daune-interese, dacă i se cuvin: 1. să ceară sau, după caz, să treacă la executarea silită a obligației; 2. să obțină, dacă obligația este contractuală, rezoluțiunea sau rezilierea contractului ori, după caz, reducerea propriei obligații corelative; 3. să folosească, atunci când este cazul, orice alt mijloc prevăzut de lege pentru realizarea dreptului său. Neexecutarea imputabilă creditorului Art. 1.517. – O parte nu poate invoca neexecutarea obligațiilor celeilalte părți în măsura în care neexecutarea este cauzată de propria sa acțiune sau omisiune. Răspunderea debitorului Art. 1.518. – (1) Dacă prin lege nu se dispune altfel, debitorul răspunde personal de îndeplinirea obligațiilor sale. (2) Răspunderea debitorului poate fi limitată numai în cazurile și condițiile prevăzute de lege. Răspunderea pentru fapta terților Art. 1.519. – Dacă părțile nu convin altfel, debitorul răspunde pentru prejudiciile cauzate din culpa persoanei de care se folosește pentru executarea obligațiilor contractuale. 273 Răspunderea terților Art. 1.520. – Creditorul poate urmări și bunurile care aparțin terților, dacă acestea sunt afectate pentru plata datoriilor debitorului ori au făcut obiectul unor acte juridice care au fost revocate ca fiind încheiate în frauda creditorului. Secțiunea a 2-a Punerea în întârziere a debitorului Moduri Art. 1.521. – Punerea în întârziere a debitorului poate opera de drept sau la cererea creditorului. Punerea în întârziere de către creditor Art. 1.522. – (1) Debitorul poate fi pus în întârziere fie printr-o notificare scrisă prin care creditorul îi solicită executarea obligației, fie prin cererea de chemare în judecată. (2) Dacă prin lege sau prin contract nu se prevede altfel, notificarea se comunică debitorului prin executor judecătoresc sau prin orice alt mijloc care asigură dovada comunicării. (3) Prin notificare trebuie să se acorde debitorului un termen de executare, ținând seama de natura obligației și de împrejurări. Dacă prin notificare nu se acordă un asemenea termen, debitorul poate să execute obligația într-un termen rezonabil, calculat din ziua comunicării notificării. (4) Până la expirarea termenului prevăzut la alin.(3) creditorul poate suspenda executarea propriei obligații, poate cere daune-interese însă nu poate exercita celelalte drepturi prevăzute la art.1.516, dacă prin lege nu se prevede altfel. Cu toate acestea, creditorul poate exercita aceste drepturi dacă debitorul îl informează că nu va executa obligațiile în termenul stabilit sau dacă, la expirarea termenului, obligația nu a fost executată. (5) Cererea de chemare în judecată formulată de creditor, fără ca anterior debitorul să fi fost pus în întârziere, conferă debitorului dreptul de a executa obligația într-un termen rezonabil, calculat de la data când cererea i-a fost comunicată. Dacă obligația este executată în acest termen, cheltuielile de judecată rămân în sarcina creditorului. Întârzierea de drept în executarea obligației Art. 1.523. – (1) Debitorul se află de drept în întârziere atunci când s-a stipulat că simpla împlinire a termenului stabilit pentru executare produce un asemenea efect. (2) De asemenea, debitorul se află de drept în întârziere în cazurile anume prevăzute de lege, precum și atunci când: a) obligația nu putea fi executată în mod util decât într-un anumit timp, ce debitorul a lăsat să treacă sau când nu a executat-o imediat, deși exista urgență; b) prin fapta sa, debitorul a făcut imposibilă executarea în natură a obligației sau când a încălcat o obligație de a nu face; c) debitorul și-a manifestat în mod neîndoielnic față de creditor intenția de a nu executa obligația sau când, fiind vorba de o obligație cu executare succesivă, refuză ori neglijează să-și execute obligația în mod repetat; d) nu a fost executată obligația de a plăti o sumă de bani, asumată în 274 exercițiul activității unei întreprinderi; e) obligația se naște din săvârșirea unei fapte ilicite extracontractuale. (3) În cazurile prevăzute la alin.(1) și (2) dacă obligația devine scadentă după decesul debitorului, moștenitorii acestuia nu sunt în întârziere decât după trecerea a 8 zile de la data la care creditorul i-a notificat. (4) Cazurile în care debitorul se află de drept în întârziere trebuie dovedite de creditor. Orice declarație sau stipulație contrară se consideră nescrisă. Oferta de executare Art. 1.524. – Debitorul nu este în întârziere dacă a oferit, când se cuvenea, prestația datorată, chiar fără a respecta formalitățile prevăzute de art.1.506–1.511, însă creditorul a refuzat, fără temei legitim, să o primească. Efectele întârzierii debitorului Art. 1.525. – Debitorul răspunde, de la data la care se află în întârziere, pentru orice pierdere cauzată de un caz fortuit, cu excepția situației în care cazul fortuit îl liberează pe debitor de însăși executarea obligației. Cazul obligațiilor solidare Art. 1.526. – (1) Notificarea prin care creditorul pune în întârziere pe unul dintre codebitorii solidari produce efecte și în privința celorlalți. (2) Notificarea făcută de unul dintre creditorii solidari produce, tot astfel, efecte și în privința celorlalți creditori. Secțiunea a 3-a Executarea silită în natură Dreptul la executarea în natură Art. 1.527. – (1) Creditorul poate cere întotdeauna ca debitorul să fie constrâns să execute obligația în natură, cu excepția cazului în care o asemenea executare este imposibilă. (2) Dreptul la executare în natură cuprinde, dacă este cazul, dreptul la repararea sau înlocuirea bunului, precum și orice alt mijloc pentru a remedia o executare defectuoasă. Executarea obligației de a face Art. 1.528. – (1) În cazul neexecutării unei obligații de a face, creditorul poate, pe cheltuiala debitorului, să execute el însuși ori să facă să fie executată obligația. (2) Cu excepția cazului în care debitorul este de drept în întârziere, creditorul poate să exercite acest drept numai dacă îl înștiințează pe debitor fie odată cu punerea în întârziere, fie ulterior acesteia. Executarea obligației de a nu face Art. 1.529. – În cazul neexecutării obligației de a nu face, creditorul poate cere instanței încuviințarea să înlăture ori să ridice ceea ce debitorul a făcut cu încălcarea obligației, pe cheltuiala debitorului, în limita stabilită prin hotărâre judecătorească. 275 Secțiunea a 4-a Executarea prin echivalent §1. Dispoziții generale Dreptul la daune-interese Art. 1.530. – Creditorul are dreptul la daune-interese pentru repararea prejudiciului pe care debitorul i l-a cauzat și care este consecința directă și necesară a neexecutării obligației. §2. Prejudiciul I. Evaluarea prejudiciului Repararea integrală Art. 1.531. – (1) Creditorul are dreptul la repararea integrală a prejudiciului pe care l-a suferit din faptul neexecutării. (2) Prejudiciul cuprinde pierderea efectiv suferită de creditor și beneficiul de care acesta este lipsit. La stabilirea prejudiciului, se ține seama de reducerea unor cheltuieli sau de evitarea unor pierderi de către creditor ca urmare a neexecutării obligației. (3) Creditorul are dreptul și la repararea prejudiciului nepatrimonial. Caracterul cert al prejudiciului Art. 1.532. – (1) La stabilirea daunelor-interese se ține seama de prejudiciile viitoare, atunci când acestea sunt certe. (2) Prejudiciul ce ar fi cauzat prin pierderea unei șanse poate fi reparat în măsura probabilității sale de realizare. (3) Prejudiciul al cărui cuantum nu poate fi stabilit cu certitudine se determină de instanța de judecată. Previzibilitatea prejudiciului Art. 1.533. – Debitorul răspunde numai pentru prejudiciile pe care le-a prevăzut sau pe care putea să le prevadă ca urmare a neexecutării la momentul încheierii contractului, afară de cazul în care neexecutarea este intenționată ori se datorează culpei grave a acestuia. Chiar și în acest din urmă caz, daunele-interese nu cuprind decât ceea ce este consecința directă și necesară a neexecutării obligației. Prejudiciul imputabil creditorului Art. 1.534. – (1) Dacă, prin acțiunea sau omisiunea sa culpabilă, creditorul a contribuit la producerea prejudiciului, despăgubirile datorate de debitor se vor diminua în mod corespunzător. Această dispoziție se aplică și atunci când prejudiciul este cauzat în parte de un eveniment al cărui risc a fost asumat de creditor. (2) Debitorul nu datorează despăgubiri pentru prejudiciile pe care creditorul le-ar fi putut evita cu o minimă diligență. Creditorul poate însă recupera cheltuielile rezonabile făcute în vederea limitării prejudiciului. 276 Daunele moratorii în cazul obligațiilor bănești Art. 1.535. – (1) În cazul în care o sumă de bani nu este plătită la scadență, creditorul are dreptul la daune moratorii, de la scadență până în momentul plății, în cuantumul convenit de părți sau, în lipsă, în cel prevăzut de lege, fără a trebui să dovedească vreun prejudiciu. În acest caz, debitorul nu are dreptul să facă dovada că prejudiciul suferit de creditor ca urmare a întârzierii plății ar fi mai mic. (2) Dacă, înainte de scadență, debitorul datora dobânzi mai mari decât dobânda legală, daunele moratorii sunt datorate la nivelul aplicabil înainte de scadență. (3) Creditorul are dreptul, în plus, la daune-interese pentru orice prejudiciu suplimentar pe care l-a suferit din cauza neexecutării obligației. Daunele moratorii în cazul obligațiilor de a face Art. 1.536. – În cazul altor obligații decât cele având ca obiect plata unei sume de bani, executarea cu întârziere dă întotdeauna dreptul la daune-interese egale cu dobânda legală, calculată de la data la care debitorul este în întârziere asupra echivalentului în bani al obligației, cu excepția cazului în care s-a stipulat o clauză penală ori creditorul poate dovedi un prejudiciu mai mare cauzat de întârzierea în executarea obligației. Dovada prejudiciului Art. 1.537. – Dovada neexecutării obligației nu îl scutește pe creditor de proba prejudiciului, cu excepția cazului în care prin lege sau prin convenția părților se prevede altfel. II. Clauza penală și arvuna Clauza penală Art. 1.538. – (1) Clauza penală este aceea prin care părțile stipulează că debitorul se obligă la o anumită prestație în cazul neexecutării obligației principale. (2) În caz de neexecutare, creditorul poate cere fie executarea silită în natură a obligației principale, fie clauza penală. (3) Debitorul nu se poate libera oferind despăgubirea convenită. (4) Creditorul poate cere executarea clauzei penale fără a fi ținut să dovedească vreun prejudiciu. (5) Dispozițiile privitoare la clauza penală sunt aplicabile convenției prin care creditorul este îndreptățit ca, în cazul rezoluțiunii sau rezilierii contractului din culpa debitorului, să păstreze plata parțială făcută de acesta din urmă. Sunt exceptate dispozițiile privitoare la arvună. Cumulul penalității cu executarea în natură Art. 1.539. – Creditorul nu poate cere atât executarea în natură a obligației principale, cât și plata penalității, afară de cazul în care penalitatea a fost stipulată pentru neexecutarea obligațiilor la timp sau în locul stabilit. În acest din urmă caz, creditorul poate cere atât executarea obligației principale, cât și a penalității, dacă nu renunță la acest drept sau dacă nu acceptă, fără rezerve, executarea obligației. Nulitatea clauzei penale Art. 1.540. – (1) Nulitatea obligației principale atrage pe aceea a clauzei penale. Nulitatea clauzei penale nu atrage pe aceea a obligației principale. (2) Penalitatea nu poate fi cerută atunci când executarea obligației a devenit imposibilă din cauze neimputabile debitorului. 277 Reducerea cuantumului penalității Art. 1.541. – (1) Instanța nu poate reduce penalitatea decât atunci când: a) obligația principală a fost executată în parte și această executare a profitat creditorului; b) penalitatea este vădit excesivă față de prejudiciul ce putea fi prevăzut de părți la încheierea contractului. (2) În cazul prevăzut la alin.(1) lit. b), penalitatea astfel redusă trebuie, însă, să rămână superioară obligației principale. (3) Orice stipulație contrară se consideră nescrisă. Obligația principală indivizibilă Art. 1.542. – Atunci când obligația principală este indivizibilă, fără a fi solidară, iar neexecutarea acesteia rezultă din fapta unuia dintre codebitori, penalitatea poate fi cerută fie în totalitate celui care nu a executat, fie celorlalți codebitori, fiecăruia pentru partea sa. Aceștia păstrează dreptul de regres în contra celui care a provocat neexecutarea. Obligația principală divizibilă Art. 1.543. – (1) Atunci când obligația principală este divizibilă, penalitatea este, de asemenea, divizibilă, fiind suportată numai de codebitorul care este vinovat de neexecutare și numai pentru partea de care acesta este ținut. (2) Dispozițiile alin.(1) nu se aplică atunci când clauza penală a fost stipulată pentru a împiedica o plată parțială, iar unul dintre codebitori a împiedicat executarea obligației în totalitate. În acest caz, întreaga penalitate poate fi cerută acestuia din urmă, iar de la ceilalți codebitori numai proporțional cu partea fiecăruia din datorie, fără a limita regresul acestora împotriva celui care nu a executat obligația. Arvuna confirmatorie Art. 1.544. – (1) Dacă, la momentul încheierii contractului, o parte dă celeilalte, cu titlu de arvună, o sumă de bani sau alte bunuri fungibile, în caz de executare arvuna trebuie imputată asupra prestației datorate sau, după caz, restituită. (2) Dacă partea care a dat arvuna nu execută obligația, cealaltă parte poate denunța contractul, reținând arvuna. Atunci când neexecutarea provine de la partea care a primit arvuna, cealaltă parte poate denunța contractul și poate cere dublul acesteia. (3) Dacă partea care nu este în culpă preferă să ceară executarea sau rezoluțiunea contractului, repararea prejudiciului se face potrivit dreptului comun. Arvuna penalizatoare Art. 1.545. – Dacă în contract este stipulat expres dreptul uneia dintre părți sau dreptul ambelor părți de a se dezice de contract, cel care denunță contractul pierde arvuna dată sau, după caz, trebuie să restituie dublul celei primite. Restituirea arvunei Art. 1.546. – Arvuna se restituie când contractul încetează din cauze ce nu atrag răspunderea vreuneia dintre părți. §3. Vinovăția debitorului Culpa Debitorului Art. 1.547. – Debitorul este ținut să repare prejudiciile cauzate din culpa sa. 278 Prezumția de culpă Art. 1.548. – Culpa debitorului unei obligații contractuale se prezumă prin simplul fapt al neexecutării. Secțiunea a 5-a Rezoluțiunea, rezilierea și reducerea prestațiilor Dreptul la rezoluțiune sau reziliere Art. 1.549. – (1) Dacă nu cere executarea silită a obligațiilor contractuale, creditorul are dreptul la rezoluțiunea sau după caz, rezilierea contractului, precum și la daune-interese, dacă i se cuvin. (2) Rezoluțiunea poate avea loc pentru o parte a contractului, numai atunci când executarea sa este divizibilă. (3) Dacă nu se prevede altfel, dispozițiile referitoare la rezoluțiune se aplică și în cazul rezilierii. Modul de operare Art. 1.550. – Rezoluțiunea poate fi dispusă de instanță, la cerere sau, după caz, poate fi declarată unilateral de către partea îndreptățită. Reducerea prestațiilor Art. 1.551. – (1) Creditorul nu are dreptul la rezoluțiune atunci când neexecutarea este de mică însemnătate. În cazul contractelor cu executare succesivă, creditorul are dreptul la reziliere, chiar dacă neexecutarea este de mică însemnătate, însă are un caracter repetat. Orice stipulație contrară este considerată nescrisă. (2) El are însă dreptul la reducerea proporțională a prestației sale dacă, după împrejurări, aceasta este posibilă. (3) Dacă reducerea prestațiilor nu poate avea loc, creditorul nu are dreptul decât la daune-interese. Rezoluțiunea unilaterală Art. 1.552. – (1) Rezoluțiunea sau rezilierea contractului poate avea loc prin notificarea scrisă a debitorului atunci când părțile au convenit astfel, când debitorul se află de drept în întârziere ori când acesta nu a executat obligația în termenul fixat prin punerea în întârziere. (2) Declarația de rezoluțiune sau de reziliere trebuie făcută în termenul de prescripție prevăzut de lege pentru acțiunea corespunzătoare acestora. (3) În cazurile prevăzute de lege, declarația de rezoluțiune sau de reziliere se înscrie în cartea funciară sau, după caz, în alte registre publice, pentru a fi opozabilă terților. Pactul comisoriu Art. 1.553. – (1) Pactul comisoriu produce efecte dacă prevede, în mod expres, obligațiile a căror neexecutare atrage rezoluțiunea sau rezilirea de drept a contractului. (2) În cazul prevăzut la alin.(1), rezoluțiunea sau rezilierea este subordonată punerii în întârziere a debitorului, afară de cazul în care s-a convenit că ea va rezulta din simplul fapt al neexecutării. (3) Punerea în întârziere nu produce efecte decât dacă indică în mod expres condițiile în care pactul comisoriu operează. 279 Efectele rezoluțiunii și ale rezilierii Art. 1.554. – (1) Contractul desființat prin rezoluțiune se consideră că nu a fost niciodată încheiat. Dacă prin lege nu se prevede altfel, fiecare parte este ținută, în acest caz, să restituie celeilalte părți prestațiile primite. (2) Rezoluțiunea nu produce efecte asupra clauzelor referitoare la soluționarea diferendelor ori asupra celor care sunt destinate să producă efecte chiar în caz de rezoluțiune. (3) Contractul reziliat încetează doar pentru viitor. Secțiunea a 6-a Cauze justificate de neexecutare a obligațiilor contractuale Ordinea executării obligațiilor Art. 1.555. – (1) Dacă din convenția părților sau din împrejurări nu rezultă contrariul, în măsura în care obligațiile pot fi executate simultan, părțile sunt ținute să le execute în acest fel. (2) În măsura în care executarea obligației unei părți necesită o perioadă de timp, acea parte este ținută să execute contractul prima, dacă din convenția părților sau din împrejurări nu rezultă altfel. Excepția de neexecutare Art. 1.556. – (1) Atunci când obligațiile născute dintr-un contract sinalagmatic sunt exigibile, iar una dintre părți nu execută sau nu oferă executarea obligației, cealaltă parte poate, într-o măsură corespunzătoare, să refuze executarea propriei obligații, afară de cazul în care din lege, din voința părților sau din uzanțe rezultă că cealaltă parte este obligată să execute mai întâi. (2) Executarea nu poate fi refuzată dacă, potrivit împrejurărilor și ținând seama de mica însemnătate a prestației neexecutate, acest refuz ar fi contrar bunei-credințe. Imposibilitatea de executare Art. 1.557. – (1) Atunci când imposibilitatea de executare este absolută și permanentă și privește o obligație contractuală importantă, contractul este desființat de plin drept și fără vreo notificare, chiar din momentul producerii evenimentului fortuit. Dispozițiile art.1.274 alin.(2) rămân aplicabile. (2) Dacă imposibilitatea de executare a obligației nu este absolută și permanentă, creditorul poate suspenda executarea propriilor obligații ori poate desființa contractul. În acest din urmă caz, regulile din materia rezoluțiunii sunt aplicabile în mod corespunzător. 280 CAPITOLUL III Mijloacele de protecție a drepturilor creditorului Secțiunea 1 Măsurile conservatorii Măsurile conservatorii Art. 1.558. – Creditorul poate să ia toate măsurile necesare sau utile pentru conservarea drepturilor sale, precum asigurarea dovezilor, îndeplinirea unor formalități de publicitate și informare pe contul debitorului, exercitarea acțiunii oblice ori luarea unor măsuri asigurătorii. Măsurile asigurătorii Art. 1.559. – Principalele măsuri asigurătorii sunt sechestrul și poprirea asigurătorie. Măsurile asigurătorii se iau în conformitate cu dispozițiile Codului de procedură civilă. Secțiunea a 2-a Acțiunea oblică Noțiunea Art. 1.560. – (1) Creditorul a cărui creanță este certă și exigibilă poate să exercite drepturile și acțiunile debitorului atunci când acesta, în prejudiciul creditorului, refuză sau neglijează să le exercite. (2) Creditorul nu va putea exercita drepturile și acțiunile care sunt strâns legate de persoana debitorului. (3) Cel împotriva căruia se exercită acțiunea oblică poate opune creditorului toate mijloacele de apărare pe care le-ar fi putut opune debitorului. Efectele admiterii acțiunii oblice Art. 1.561. – Hotărârea judecătorească de admitere a acțiunii oblice profită tuturor creditorilor, fără nicio preferință în favoarea creditorului care a exercitat acțiunea. Secțiunea a 3-a Acțiunea revocatorie Noțiunea Art. 1.562. – (1) Dacă dovedește un prejudiciu, creditorul poate cere să fie declarate inopozabile, față de el, actele juridice încheiate de debitor în frauda drepturilor sale, cum sunt cele prin care debitorul își creează sau își mărește o stare de insolvabilitate. (2) Un contract cu titlu oneros sau o plată făcută în executarea unui asemenea contract poate fi declarată inopozabilă numai atunci când terțul contractant ori cel care a primit plata cunoștea faptul că debitorul își creează sau își mărește starea de insolvabilitate. 281 Condiții privitoare la creanță Art. 1.563. – Creanța trebuie să fie certă la data introducerii acțiunii. Termen de prescripție Art. 1.564. – Dacă prin lege nu se prevede altfel, dreptul la acțiune se prescrie în termen de un an de la data la care creditorul a cunoscut sau trebuia să cunoască prejudiciul ce rezultă din actul atacat. Efectele admiterii acțiunii Art. 1.565. – (1) Actul atacat va fi declarat inopozabil atât față de creditorul care a introdus acțiunea, cât și față de toți ceilalți creditori care, putând introduce acțiunea, au intervenit în cauză. Aceștia vor avea dreptul de a fi plătiți din prețul bunului urmărit, cu respectarea cauzelor de preferință existente între ei. (2) Terțul dobânditor poate păstra bunul plătind creditorului căruia profită admiterea acțiunii o sumă de bani egală cu prejudiciul suferit de acesta din urmă prin încheierea actului. În caz contrar, hotărârea judecătorească de admitere a acțiunii revocatorii indisponibilizează bunul până la încetarea executării silite a creanței pe care s-a întemeiat acțiunea, dispozițiile privitoare la publicitatea și efectele clauzei de inalienabilitate aplicându-se în mod corespunzător. TITLUL VI Transmisiunea și transformarea obligațiilor CAPITOLUL I Cesiunea de creanță Secțiunea 1 Cesiunea de creanță în general Noțiunea Art. 1.566. – (1) Cesiunea de creanță este convenția prin care creditorul cedent transmite cesionarului o creanță împotriva unui terț. (2) Dispozițiile prezentului capitol nu se aplică: a) transferului creanțelor în cadrul unei transmisiuni universale sau cu titlu universal; b) transferului instrumentelor financiare, titlurilor reprezentative ori titlurilor de valoare, cu excepția dispozițiilor secțiunii a 2-a din prezentul capitol. Felurile cesiunii Art. 1.567. – (1) Cesiunea de creanță poate fi cu titlu oneros sau cu titlu gratuit. (2) Dacă cesiunea este cu titlu gratuit, dispozițiile prezentei secțiuni se completează în mod corespunzător cu cele din materia contractului de donație. (3) Dacă cesiunea este cu titlu oneros, dispozițiile prezentului capitol se completează în mod corespunzător cu cele din materia contractului de vânzare-cumpărare sau, după caz, cu cele care reglementează orice altă operațiune juridică în cadrul căreia părțile au convenit să se execute prestația constând în transmiterea unei creanțe. 282 Transferul drepturilor Art. 1.568. – (1) Cesiunea de creanță transferă cesionarului: a) toate drepturile pe care cedentul le are în legătură cu creanța cedată; b) drepturile de garanție și toate celelalte accesorii ale creanței cedate. (2) Cu toate acestea, cedentul nu poate să predea cesionarului, fără acordul constituitorului, posesia bunului luat în gaj. În cazul în care constituitorul se opune, bunul gajat rămâne în custodia cedentului. Creanțe care nu pot fi cedate Art. 1.569. – (1) Nu pot face obiectul unei cesiuni creanțele care sunt declarate netransmisibile de lege. (2) Creanța ce are ca obiect o altă prestație decât plata unei sume de bani poate fi cedată numai dacă cesiunea nu face ca obligația să fie, în mod substanțial, mai oneroasă. Clauza de inalienabilitate Art. 1.570. – (1) Cesiunea care este interzisă sau limitată prin convenția cedentului cu debitorul nu produce efecte în privința debitorului decât dacă: a) debitorul a consimțit la cesiune; b) interdicția nu este expres menționată în înscrisul constatator al creanței, iar cesionarul nu a cunoscut și nu trebuia să cunoască existența interdicției la momentul cesiunii; c) cesiunea privește o creanță ce are ca obiect o sumă de bani. (2) Dispozițiile alin.(1) nu limitează răspunderea cedentului față de debitor pentru încălcarea interdicției de a ceda creanța. Cesiunea parțială Art. 1.571. – (1) Creanța privitoare la o sumă de bani poate fi cedată în parte. (2) Creanța ce are ca obiect o altă prestație nu poate fi cedată în parte decât dacă obligația este divizibilă, iar cesiunea nu face ca aceasta să devină, în mod substanțial, mai oneroasă pentru debitor. Creanțe viitoare Art. 1.572. – (1) În caz de cesiune a unei creanțe viitoare, actul trebuie să cuprindă elementele care permit identificarea creanței cedate. (2) Creanța se consideră transferată din momentul încheierii contractului de cesiune. Forma cesiunii Art. 1.573. – (1) Creanța este cedată prin simpla convenție a cedentului și a cesionarului, fără notificarea debitorului. (2) Consimțământul debitorului nu este cerut decât atunci când, după împrejurări, creanța este legată în mod esențial de persoana creditorului. Predarea înscrisului constatator al creanței Art. 1.574. – (1) Cedentul este obligat să remită cesionarului titlul constatator al creanței aflat în posesia sa, precum și orice alte înscrisuri doveditoare ale dreptului transmis. (2) În caz de cesiune parțială a creanței, cesionarul are dreptul la o copie legalizată a înscrisului constatator al creanței, precum și la menționarea cesiunii, cu semnătura părților, pe înscrisul original. Dacă cesionarul dobândește și restul creanței, devin aplicabile dispozițiile alin.(1). 283 Efectele cesiunii înainte de notificare Art. 1.575. – (1) Cesiunea de creanță produce efecte între cedent și cesionar, iar acesta din urmă poate pretinde tot ceea ce primește cedentul de la debitor, chiar dacă cesiunea nu a fost făcută opozabilă debitorului. (2) Cesionarul poate, în aceleași împrejurări, să facă acte de conservare cu privire la dreptul cedat. Dobânzile scadente și neîncasate Art. 1.576. – Dacă nu s-a convenit altfel, dobânzile și orice alte venituri aferente creanței, devenite scadente, dar neîncasate încă de cedent, se cuvin cesionarului, cu începere de la data cesiunii. Costuri suplimentare Art. 1.577. – Debitorul are dreptul să fie despăgubit de cedent și de cesionar pentru orice cheltuieli suplimentare cauzate de cesiune. Comunicarea și acceptarea cesiunii Art. 1.578. – (1) Debitorul este ținut să plătească cesionarului din momentul în care: a) acceptă cesiunea printr-un înscris cu dată certă; b) primește o comunicare scrisă a cesiunii, pe suport de hârtie sau în format electronic, care arată identitatea cesionarului, identifică în mod rezonabil creanța cedată și, în cazul unei cesiuni parțiale, indică întinderea cesiunii și solicită debitorului să plătească cesionarului. (2) Înainte de acceptare sau de primire a comunicării, debitorul nu se poate libera decât plătind cedentului. (3) Atunci când comunicarea cesiunii este făcută de cesionar, debitorul poate cere acestuia să-i prezinte dovada scrisă a cesiunii. (4) Până la primirea unei asemenea dovezi, debitorul poate să suspende plata. (5) Comunicarea cesiunii nu produce efecte dacă dovada scrisă a cesiunii nu este comunicată debitorului. Opozabilitatea cesiunii unei universalități de creanțe Art. 1.579. – Cesiunea unei universalități de creanțe, actuale sau viitoare, nu este opozabilă terților decât prin înscrierea cesiunii în arhivă. Cu toate acestea, cesiunea nu este opozabilă debitorilor decât din momentul comunicării ei. Comunicarea odată cu cererea de chemare în judecată Art. 1.580. – Atunci când cesiunea se comunică odată cu acțiunea intentată împotriva debitorului, acesta nu poate fi obligat la cheltuieli de judecată dacă plătește până la primul termen, afară de cazul în care, la momentul comunicării cesiunii, debitorul se afla deja în întârziere. Opozabilitatea cesiunii față de fideiusor Art. 1.581. – Cesiunea nu este opozabilă fideiusorului decât dacă formalitățile prevăzute pentru opozabilitatea cesiunii față de debitor au fost îndeplinite și în privința fideiusorului însuși. Efectele cesiunii între cesionar și debitorul cedat Art. 1.582. – (1) Debitorul poate să opună cesionarului toate mijloacele de apărare pe care le-ar fi putut invoca împotriva cedentului. Astfel, el poate să opună plata făcută cedentului înainte ca cesiunea să îi fi devenit opozabilă, indiferent dacă are sau nu cunoștință de existența altor cesiuni, precum și orice 284 altă cauză de stingere a obligațiilor survenită înainte de acel moment. (2) Debitorul poate, de asemenea, să opună cesionarului plata pe care el însuși ori fideiusorul său a făcut-o cu bună-credință unui creditor aparent, chiar dacă au fost îndeplinite formalitățile cerute pentru a face opozabilă cesiunea debitorului și terților. (3) În cazul în care cesiunea i-a devenit opozabilă prin acceptare, debitorul cedat nu mai poate opune cesionarului compensația pe care o putea invoca în raporturile cu cedentul. Cesiuni succesive Art. 1.583. – (1) Atunci când cedentul a transmis aceeași creanță mai multor cesionari succesivi, debitorul se liberează plătind în temeiul cesiunii care i-a fost comunicată mai întâi sau pe care a acceptat-o mai întâi printr-un înscris cu dată certă. (2) În raporturile dintre cesionarii succesivi ai aceleiași creanțe este preferat cel care și-a înscris mai întâi cesiunea la arhivă, indiferent de data cesiunii sau a comunicării acesteia către debitor. Efectele cesiunii parțiale între cesionarii creanței Art. 1.584. – În cazul unei cesiuni parțiale, cedentul și cesionarul sunt plătiți proporțional cu valoarea creanței fiecăruia dintre ei. Această regulă se aplică în mod corespunzător cesionarilor care dobândesc împreună aceeași creanță. Obligația de garanție Art. 1.585. – (1) Dacă cesiunea este cu titlu oneros, cedentul are, de drept, obligația de garanție față de cesionar. (2) Astfel, cedentul garantează existența creanței în raport cu data cesiunii, fără a răspunde și de solvabilitatea debitorului cedat. Dacă cedentul s-a obligat expres să garanteze pentru solvabilitatea debitorului cedat se prezumă, în lipsa unei stipulații contrare, că s-a avut în vedere numai solvabilitatea de la data cesiunii. (3) Răspunderea pentru solvabilitatea debitorului cedat se întinde până la concurența prețului cesiunii, la care se adaugă cheltuielile suportate de cesionar în legătură cu cesiunea. (4) De asemenea, dacă cedentul cunoștea, la data cesiunii, starea de insolvabilitate a debitorului cedat, sunt aplicabile, în mod corespunzător dispozițiile legale privind răspunderea vânzătorului de rea-credință pentru viciile ascunse ale bunului vândut. (5) În lipsă de stipulație contrară, cedentul cu titlu gratuit nu garantează nici măcar existența creanței la data cesiunii. Răspunderea cedentului pentru evicțiune Art. 1.586. – (1) În toate cazurile, cedentul răspunde dacă, prin fapta sa proprie, singură ori concurentă cu fapta unei alte persoane, cesionarul nu dobândește creanța în patrimoniul său ori nu poate să o facă opozabilă terților. (2) Într-un asemenea caz, întinderea răspunderii cedentului se determină potrivit dispozițiilor art.1.585 alin.(4). 285 Secțiunea a 2-a Cesiunea unei creanțe constatate printr-un titlu nominativ, la ordin sau la purtător Noțiune și feluri Art. 1.587. – (1) Creanțele încorporate în titluri nominative, la ordin ori la purtător nu se pot transmite prin simplul acord de voință al părților. (2) Regimul titlurilor menționate la alin.(1), precum și al altor titluri de valoare se stabilește prin lege specială. Modalități de transmitere Art. 1.588. – (1) În cazul titlurilor nominative, transmisiunea se menționează atât pe înscrisul respectiv, cât și în registrul ținut pentru evidența acestora. (2) Pentru transmiterea titlurilor la ordin, este necesar girul, efectuat potrivit dispozițiilor aplicabile în materia cambiilor. (3) Creanța încorporată într-un titlu la purtător se transmite prin remiterea materială a titlului. Orice stipulație contrară se consideră nescrisă. Mijloace de apărare Art. 1.589. – (1) Debitorul nu poate opune deținătorului titlului alte excepții decât cele care privesc nulitatea titlului, cele care reies neîndoielnic din cuprinsul acestuia, precum și cele care pot fi invocate personal împotriva deținătorului. (2) Cu toate acestea, deținătorul care a dobândit titlul în frauda debitorului nu se poate prevala de dispozițiile alin.(1). Plata creanței Art. 1.590. – Debitorul care a emis titlul la purtător este ținut să plătească creanța constatată prin acel titlu oricărui deținător care îi remite titlul, cu excepția cazului în care i s-a comunicat o hotărâre judecătorească prin care este obligat să refuze plata. Punerea în circulație fără voia emitentului Art. 1.591. – Debitorul care a emis titlul la purtător rămâne ținut față de orice deținător de bună-credință, chiar dacă demonstrează că titlul a fost pus în circulație împotriva voinței sale. Acțiunea deținătorului deposedat în mod nelegitim Art. 1.592. – Cel care a fost deposedat în mod nelegitim de un titlu la purtător nu poate împiedica pe debitor să plătească creanța celui care îi prezintă titlul decât prin comunicarea unei hotărâri judecătorești. În acest caz, instanța se va pronunța pe cale de ordonanță președințială. CAPITOLUL II Subrogația Felurile subrogației Art. 1.593. – (1) Oricine plătește în locul debitorului poate fi subrogat în drepturile creditorului, fără a putea însă dobândi mai multe drepturi decât acesta. (2) Subrogația poate fi convențională sau legală. (3) Subrogația convențională poate fi consimțită de debitor sau de creditor. Ea trebuie să fie expresă și, pentru a fi opusă terților, trebuie constatată prin înscris. 286 Subrogația consimțită de creditor Art. 1.594. – (1) Subrogația este consimțită de creditor atunci când, primind plata de la un terț, îi transmite acestuia, la momentul plății, toate drepturile pe care le avea împotriva debitorului. (2) Subrogația operează fără consimțământul debitorului. Orice stipulație contrară se consideră nescrisă. Subrogația consimțită de debitor Art. 1.595. – (1) Subrogația este consimțită de debitor atunci când acesta se împrumută spre a-și plăti datoria și, pe această cale, transmite împrumutătorului drepturile creditorului față de care avea datoria respectivă. (2) Subrogația este valabilă numai dacă actul de împrumut și chitanța de plată a datoriei au dată certă, în actul de împrumut se declară că suma a fost împrumutată spre a se plăti datoria, iar în chitanță se menționează că plata a fost făcută cu banii împrumutați de noul creditor. (3) Subrogația consimțită de debitor are loc fără consimțământul creditorului inițial, în lipsă de stipulație contrară. Subrogația legală Art. 1.596. – În afară de alte cazuri prevăzute de lege, subrogația se produce de drept: a) în folosul creditorului, chiar chirografar, care plătește unui creditor care are un drept de preferință, potrivit legii; b) în folosul dobânditorului unui bun care îl plătește pe titularul creanței însoțite de o garanție asupra bunului respectiv; c) în folosul celui care, fiind obligat împreună cu alții sau pentru alții, are interes să stingă datoria; d) în folosul moștenitorului care plătește din bunurile sale datoriile succesiunii; e) în alte cazuri stabilite de lege. Efectele subrogației Art. 1.597. – (1) Subrogația își produce efectele din momentul plății pe care terțul o face în folosul creditorului. (2) Subrogația produce efecte împotriva debitorului principal și a celor care au garantat obligația. Aceștia pot opune noului creditor mijloacele de apărare pe care le aveau împotriva creditorului inițial. Subrogația parțială Art. 1.598. – (1) În caz de subrogație parțială, creditorul inițial, titular al unei garanții, poate exercita drepturile sale pentru partea neplătită din creanță cu preferință față de noul creditor. (2) Cu toate acestea, în cazul în care creditorul inițial s-a obligat față de noul creditor să garanteze suma pentru care a operat subrogația, cel din urmă este preferat. 287 CAPITOLUL III Preluarea datoriei Secțiunea 1 Dispoziții generale Condiții Art. 1.599. – Obligația de a plăti o sumă de bani ori de a executa o altă prestație poate fi transmisă de debitor unei alte persoane: a) fie printr-un contract încheiat între debitorul inițial și noul debitor, sub rezerva dispozițiilor art.1.605; b) fie printr-un contract încheiat între creditor și noul debitor, prin care acesta din urmă își asumă obligația. Efecte Art. 1.600. – Prin încheierea contractului de preluare a datoriei, noul debitor îl înlocuiește pe cel vechi, care, dacă nu s-a stipulat altfel și sub rezerva art.1.601, este liberat. Insolvabilitatea noului debitor Art. 1.601. – Debitorul inițial nu este liberat prin preluarea datoriei, dacă se dovedește că noul debitor era insolvabil la data când a preluat datoria, iar creditorul a consimțit la preluare, fără a cunoaște această împrejurare. Accesoriile creanței Art. 1.602. – (1) Creditorul se poate prevala în contra noului debitor de toate drepturile pe care le are în legătură cu datoria preluată. (2) Preluarea datoriei nu are niciun efect asupra existenței garanțiilor creanței, afară de cazul când acestea nu pot fi despărțite de persoana debitorului. (3) Cu toate acestea, obligația fideiusorului sau a terțului care a constituit o garanție pentru realizarea creanței se va stinge dacă aceste persoane nu și-au dat acordul la preluare. Mijloacele de apărare Art. 1.603. – (1) Dacă din contract nu rezultă altfel, noul debitor poate opune creditorului toate mijloacele de apărare pe care le-ar fi putut opune debitorul inițial, în afară de compensație sau orice altă excepție personală a acestuia din urmă. (2) Noul debitor nu poate opune creditorului mijloacele de apărare întemeiate pe raportul juridic dintre el și debitorul inițial, chiar dacă acest raport a fost motivul determinant al preluării. Ineficacitatea preluării datoriei Art. 1.604. – (1) Când contractul de preluare este desființat, obligația debitorului inițial renaște, cu toate accesoriile sale, sub rezerva drepturilor dobândite de terții de bună-credință. (2) Creditorul poate, de asemenea, cere daune-interese celui ce a preluat datoria, afară numai dacă acesta din urmă dovedește că nu poartă răspunderea desființării contractului și a prejudiciilor suferite de creditor. 288 Secțiunea a 2-a Preluarea datoriei prin contract încheiat cu debitorul Acordul creditorului Art. 1.605. – Preluarea datoriei convenită cu debitorul își va produce efectele numai dacă creditorul își dă acordul. Comunicarea preluării Art. 1.606. – (1) Oricare dintre contractanți poate comunica creditorului contractul de preluare, cerându-i să își dea acordul. (2) Creditorului nu i se poate cere acordul cât timp nu a primit comunicarea. (3) Cât timp creditorul nu și-a dat acordul, contractanții pot modifica sau denunța contractul. Termenul de acceptare Art. 1.607. – (1) Contractantul care comunică preluarea datoriei creditorului îi poate stabili un termen rezonabil pentru răspuns. (2) Dacă ambii contractanți au comunicat creditorului preluarea datoriei, stabilind termene diferite, răspunsul urmează să fie dat în termenul care se împlinește cel din urmă. (3) Preluarea datoriei este considerată refuzată dacă creditorul nu a răspuns în termen. Obligațiile terțului Art. 1.608. – (1) Cât timp creditorul nu și-a dat acordul sau dacă a refuzat preluarea, cel care a preluat datoria este obligat să libereze pe debitor, executând la timp obligația. (2) Creditorul nu dobândește un drept propriu împotriva celui obligat să libereze pe debitor, cu excepția cazului în care se face dovada că părțile contractante au voit altfel. CAPITOLUL IV Novația Noțiune și feluri Art. 1.609. – (1) Novația are loc atunci când debitorul contractează față de creditor o obligație nouă, care înlocuiește și stinge obligația inițială. (2) De asemenea, novația se produce atunci când un debitor nou îl înlocuiește pe cel inițial, care este liberat de creditor, stingându-se astfel obligația inițială. În acest caz, novația poate opera fără consimțământul debitorului inițial. (3) Novația are loc și atunci când, ca efect al unui contract nou, un alt creditor este substituit celui inițial, față de care debitorul este liberat, stingându-se astfel obligația veche. Proba novației Art. 1.610. – Novația nu se prezumă. Intenția de a nova trebuie să fie neîndoielnică. Garanțiile creanței novate Art. 1.611. – (1) Ipotecile care garantează creanța inițială nu vor însoți noua creanță decât dacă aceasta s-a prevăzut în mod expres. (2) În cazul novației prin schimbarea debitorului, ipotecile legate de creanța 289 inițială nu se strămută asupra bunurilor noului debitor și nici nu subzistă asupra bunurilor debitorului inițial fără consimțământul acestuia din urmă. Ele se pot strămuta asupra bunurilor pe care noul debitor le dobândește de la debitorul inițial, dacă noul debitor consimte la aceasta. (3) Atunci când novația operează între creditor și unul dintre debitorii solidari, ipotecile legate de vechea creanță nu pot fi transferate decât asupra bunurilor codebitorului care contractează noua datorie. Mijloacele de apărare Art. 1.612. – Atunci când novația are loc prin schimbarea debitorului, noul debitor nu poate opune creditorului mijloacele de apărare pe care le avea împotriva debitorului inițial și nici cele pe care acesta din urmă le avea împotriva creditorului, cu excepția situației în care, în acest ultim caz, debitorul poate invoca nulitatea actului din care s-a născut obligația inițială. Efectele novației asupra debitorilor solidari și fideiusorilor Art. 1.613. – (1) Novația care operează între creditor și unul dintre debitorii solidari îi liberează pe ceilalți codebitori cu privire la creditor. Novația care operează cu privire la debitorul principal îi liberează pe fideiusori. (2) Cu toate acestea, atunci când creditorul a cerut acordul codebitorilor sau, după caz, al fideiusorilor ca aceștia să fie ținuți de noua obligație, creanța inițială subzistă în cazul în care debitorii sau fideiusorii nu-și exprimă acordul. Efectele novației asupra creditorilor solidari Art. 1.614. – Novația consimțită de un creditor solidar nu este opozabilă celorlalți creditori decât pentru partea din creanță ce revine acelui creditor. TITLUL VII Stingerea obligațiilor CAPITOLUL I Dispoziții generale Moduri de stingere a obligațiilor Art. 1615. – Obligațiile se sting prin plată, compensație, confuziune, remitere de datorie, imposibilitate fortuită de executare, precum și prin alte moduri expres prevăzute de lege. CAPITOLUL II Compensația Noțiune Art. 1.616. – Datoriile reciproce se sting prin compensație până la concurența celei mai mici dintre ele. Condiții Art. 1.617. – (1) Compensația operează de plin drept de îndată ce există două datorii certe, lichide și exigibile, oricare ar fi izvorul lor, și care au ca obiect o sumă de bani sau o anumită cantitate de bunuri fungibile de aceeași natură. 290 (2) O parte poate cere lichidarea judiciară a unei datorii pentru a putea opune compensația. (3) Oricare dintre părți poate renunța, în mod expres ori tacit, la compensație. Cazuri în care compensația este exclusă Art. 1.618. – Compensația nu are loc atunci când: a) creanța rezultă dintr-un act făcut cu intenția de a păgubi; b) datoria are ca obiect restituirea bunului dat în depozit sau cu titlu de comodat; c) are ca obiect un bun insesizabil. Termenul de grație Art. 1.619. – Termenul de grație acordat pentru plata uneia dintre datorii nu împiedică realizarea compensației. Imputația Art. 1.620. – Atunci când mai multe obligații susceptibile de compensație sunt datorate de același debitor, regulile stabilite pentru imputația plății se aplică în mod corespunzător. Fideiusiunea Art. 1.621. – (1) Fideiusorul poate opune în compensație creanța pe care debitorul principal o dobândește împotriva creditorului obligației garantate. (2) Debitorul principal nu poate, pentru a se libera față de creditorul său, să opună compensația pentru ceea ce acesta din urmă datorează fideiusorului. Efectele compensației față de terți Art. 1.622. – (1) Compensația nu are loc și nici nu se poate renunța la ea în detrimentul drepturilor dobândite de un terț. (2) Astfel, debitorul care, fiind terț poprit, dobândește o creanță asupra creditorului popritor, nu poate opune compensația împotriva acestuia din urmă. (3) Debitorul care putea să opună compensația și care a plătit datoria nu se mai poate prevala, în detrimentul terților, de privilegiile sau de ipotecile creanței sale. Cesiunea sau ipoteca asupra unei creanțe Art. 1.623. – (1) Debitorul care acceptă pur și simplu cesiunea sau ipoteca asupra creanței consimțită de creditorul său unui terț, nu mai poate opune acelui terț compensația pe care ar fi putut să o invoce împotriva creditorului inițial înainte de acceptare. (2) Cesiunea sau ipoteca pe care debitorul nu a acceptat-o, dar care i-a devenit opozabilă, nu împiedică decât compensația datoriilor creditorului inițial care sunt ulterioare momentului în care cesiunea sau ipoteca i-a devenit opozabilă. CAPITOLUL III Confuziunea Noțiunea Art. 1.624. – (1) Atunci când, în cadrul aceluiași raport obligațional, calitățile de creditor și debitor se întrunesc în aceeași persoană, obligația se stinge de drept prin confuziune. 291 (2) Confuziunea nu operează dacă datoria și creanța se găsesc în același patrimoniu, dar în mase de bunuri diferite. Confuziunea și ipoteca Art. 1.625. – (1) Ipoteca se stinge prin confuziunea calităților de creditor ipotecar și de proprietar al bunului ipotecat. (2) Ea renaște dacă creditorul este evins din orice cauză independentă de el. Fideiusiunea Art. 1.626. – Confuziunea ce operează prin reunirea calităților de creditor și debitor profită fideiusorilor. Cea care operează prin reunirea calităților de fideiusor și creditor ori de fideiusor și debitor principal nu stinge obligația principală. Efectele confuziunii față de terți Art. 1.627. – Confuziunea nu aduce atingere drepturilor dobândite anterior de terți în legătură cu creanța stinsă pe această cale. Desființarea confuziunii Art. 1.628. – Dispariția cauzei care a determinat confuziunea face să renască obligația cu efect retroactiv. CAPITOLUL IV Remiterea de datorie Noțiunea Art. 1.629. – (1) Remiterea de datorie are loc atunci când creditorul îl liberează pe debitor de obligația sa. (2) Remiterea de datorie este totală, dacă nu se stipulează contrariul. Feluri Art. 1.630. – (1) Remiterea de datorie poate fi expresă sau tacită. (2) Ea poate fi cu titlu oneros sau cu titlu gratuit, potrivit naturii actului prin care aceasta se realizează. Dovada Art. 1.631. – Dovada remiterii de datorie se face în condițiile art.1.499. Garanții Art. 1.632. – Renunțarea expresă la un privilegiu sau la o ipotecă făcută de creditor nu prezumă remiterea de datorie în privința creanței garantate. Fideiusiunea Art. 1.633. – (1) Remiterea de datorie acordată în mod expres unuia dintre fideiusori îi liberează pe ceilalți fideiusori în limita dreptului de regres pe care aceștia din urmă l-ar fi avut în contra fideiusorului care a beneficiat de remiterea de datorie. (2) Cu toate acestea, ceea ce creditorul a primit de la fideiusor pentru liberarea acestuia nu se impută asupra prestației datorate de debitorul principal sau de ceilalți fideiusori. Prestația se impută însă asupra părții datorate de ceilalți fideiusori în limita dreptului de regres pe care aceștia din urmă l-ar fi avut în contra fideiusorului liberat. 292 CAPITOLUL V Imposibilitatea fortuită de executare Noțiune. Condiții Art. 1.634. – (1) Debitorul este liberat atunci când obligația sa nu mai poate fi executată din cauza unei forțe majore, a unui caz fortuit ori a unor alte evenimente asimilate acestora, produse înainte ca debitorul să fie pus în întârziere. (2) Debitorul este, de asemenea, liberat, chiar dacă se află în întârziere, atunci când creditorul nu ar fi putut, oricum, să beneficieze de executarea obligației din cauza împrejurărilor prevăzute la alin.(1), afară de cazul în care debitorul a luat asupra sa riscul producerii acestora. (3) Atunci când imposibilitatea este temporară, executarea obligației se suspendă pentru un termen rezonabil, apreciat în funcție de durata și urmările evenimentului care a provocat imposibilitatea de executare. (4) Dovada imposibilității de executare revine debitorului. (5) Debitorul trebuie să notifice creditorului existența evenimentului care provoacă imposibilitatea de executare a obligațiilor. Dacă notificarea nu ajunge la creditor într-un termen rezonabil din momentul în care debitorul a cunoscut sau trebuia să cunoască imposibilitatea de executare, debitorul răspunde pentru prejudiciul cauzat, prin aceasta, creditorului. (6) Dacă obligația are ca obiect bunuri de gen, debitorul nu poate invoca imposibilitatea fortuită de executare. TITLUL VIII Restituirea prestațiilor CAPITOLUL 1 Dispoziții generale Cauzele restituirii Art. 1.635. – (1) Restituirea prestațiilor are loc ori de câte ori cineva este ținut, în virtutea legii, să înapoieze bunurile primite fără drept ori din eroare sau în temeiul unui act juridic desființat ulterior cu efect retroactiv ori ale cărui obligații au devenit imposibil de executat din cauza unui eveniment de forță majoră, a unui caz fortuit ori a unui alt eveniment asimilat acestora. (2) Ceea ce a fost prestat în temeiul unei cauze viitoare, care nu s-a înfăptuit, este de asemenea supus restituirii, afară numai dacă cel care a prestat a făcut-o știind că înfăptuirea cauzei este cu neputință sau, după caz, a împiedicat cu știință realizarea ei. Persoana îndreptățită la restituire Art. 1636. – Dreptul de restituire aparține celui care a efectuat prestația supusă restituirii sau, după caz, unei alte persoane îndreptățite, potrivit legii. 293 Formele restituirii Art. 1637. – (1) Restituirea se face în natură sau prin echivalent. (2) Restituirea prestațiilor are loc chiar dacă, potrivit legii, nu sunt datorate daune-interese. Restituirea pentru cauză ilicită Art. 1638. – Prestația primită sau executată în temeiul unei cauze ilicite sau imorale rămâne întotdeauna supusă restituirii. CAPITOLUL II Modalitățile de restituire Restituirea în natură Art. 1.639. – Restituirea prestațiilor se face în natură, prin înapoierea bunului primit. Restituirea prin echivalent Art. 1.640. – (1) Dacă restituirea nu poate avea loc în natură din cauza imposibilității sau a unui impediment serios, ori aceasta privește prestarea unor servicii deja efectuate, restituirea se face prin echivalent. (2) În cazurile prevăzute la alin.(1), valoarea prestațiilor se apreciază la momentul în care debitorul a primit ceea ce trebuie să restituie. Obligațiile debitorului de bună-credință Art. 1.641. – (1) Dacă bunul a pierit în întregime sau a fost înstrăinat, iar cel obligat la restituire este de bună-credință ori a primit bunul în temeiul unui act desființat cu efect retroactiv, fără culpa sa, acesta trebuie să restituie valoarea cea mai mică dintre cele pe care bunul le-a avut la data primirii, a pieirii sau, după caz, a înstrăinării. (2) Cel obligat la restituire este liberat dacă bunul piere fără culpa sa. În acest caz, el este ținut să cedeze creditorului indemnizațiile de asigurare primite sau, după caz, dreptul de a primi aceste indemnizații. (3) Debitorul restituirii nu este obligat să achite contravaloarea folosinței bunului decât atunci când această folosință era obiectul principal al prestației ori când, prin natura sa, bunul era susceptibil de deteriorare rapidă. Obligațiile debitorului de reacredință Art. 1.642. – (1) Dacă cel obligat la restituire a distrus ori a înstrăinat cu rea-credință bunul primit sau contractul a fost desființat cu efect retroactiv din culpa sa, el este ținut să restituie valoarea cea mai mare dintre cele pe care bunul le-a avut la data primirii, a pieirii sau, după caz, a înstrăinării. (2) Debitorul restituirii este ținut să achite contravaloarea bunului care a pierit fără culpa sa, dacă nu dovedește că bunul ar fi pierit și dacă s-ar fi aflat în posesia creditorului restituirii. (3) Debitorul restituirii este, de asemenea, obligat să achite creditorului contravaloarea folosinței bunului. Pieirea parțială Art. 1.643. – (1) Dacă bunul ce face obiectul restituirii a suferit o pierdere parțială, cum este o deteriorare sau o altă scădere de valoare, cel obligat la restituire este ținut să-l despăgubească pe creditor, cu excepția cazului în care pierderea rezultă din folosința normală a bunului. (2) Atunci când cauza restituirii este imputabilă creditorului, bunul ce face 294 obiectul restituirii trebuie înapoiat în starea în care se găsește la momentul introducerii acțiunii, fără despăgubiri, afară de cazul când această stare este cauzată din culpa debitorului restituirii. Cheltuielile privitoare la bun Art. 1.644. – Dreptul la rambursarea cheltuielilor făcute cu bunul ce face obiectul restituirii este supus regulilor prevăzute în materia accesiunii pentru posesorul de bună-credință sau, dacă cel obligat la restituire este de rea-credință ori cauza restituirii îi este imputabilă, regulilor prevăzute în materia accesiunii pentru posesorul de rea-credință. Restituirea fructelor Art. 1.645. – (1) Dacă a fost de bună-credință, cel obligat la restituire păstrează fructele produse de bunul supus restituirii și suportă cheltuielile făcute cu producerea lor. (2) Atunci când cel obligat la restituire a fost de rea-credință ori când cauza restituirii îi este imputabilă, el este ținut, după compensarea cheltuielilor făcute pentru producerea lor, să restituie fructele pe care le-a dobândit sau putea să le dobândească. Cheltuielile restituirii Art. 1.646. – (1) Cheltuielile restituirii sunt suportate de părți proporțional cu valoarea prestațiilor care se restituie. (2) Cheltuielile restituirii se suportă integral de cel care este de rea-credință ori din a cărui culpă contractul a fost desființat. Restituirea prestațiilor de către incapabili Art. 1.647. – (1) Persoana care nu are capacitate de exercițiu deplină nu este ținută la restituirea prestațiilor decât în limita îmbogățirii sale, apreciată la data cererii de restituire. Sarcina probei acestei îmbogățiri incumbă celui care solicită restituirea. (2) Ea poate fi ținută la restituirea integrală atunci când, cu intenție sau din culpă gravă, a făcut ca restituirea să fie imposibilă. CAPITOLUL III Efectele restituirii față de terți Actele de înstrăinare Art. 1.648. – (1) Dacă bunul supus restituirii a fost înstrăinat, acțiunea în restituire poate fi exercitată și împotriva terțului dobânditor, sub rezerva regulilor de carte funciară sau a efectului dobândirii cu bună-credință a bunurilor mobile ori, după caz, a aplicării regulilor privitoare la uzucapiune. (2) Dacă asupra bunului supus restituirii au fost constituite drepturi reale, dispozițiile alin.(1) se aplică în mod corespunzător. Alte acte juridice Art. 1.649. – În afara actelor de dispoziție prevăzute la art. 1.648 toate celelalte acte juridice făcute în favoarea unui terț de bună-credință sunt opozabile adevăratului proprietar sau celui care are dreptul la restituire, cu excepția contractelor cu executare succesivă, care, sub condiția respectării formalităților de publicitate prevăzute de lege, vor continua să producă efecte pe durata stipulată de părți, dar nu mai mult de un an de la data desființării titlului constituitorului. 295 TITLUL IX Diferite contracte speciale CAPITOLUL I Contractul de vânzare Secțiunea 1 Dispoziții generale §1. Domeniul de aplicare Noțiunea Art. 1.650. – (1) Vânzarea este contractul prin care vânzătorul transmite sau, după caz, se obligă să transmită cumpărătorului proprietatea unui bun în schimbul unui preț pe care cumpărătorul se obligă să-l plătească. (2) Poate fi, de asemenea, transmis prin vânzare un dezmembrământ al dreptului de proprietate sau orice alt drept. Aplicarea unor reguli de la vânzare Art. 1.651. – Dispozițiile prezentului capitol privind obligațiile vânzătorului se aplică, în mod corespunzător, obligațiilor înstrăinătorului în cazul oricărui alt contract având ca efect transmiterea unui drept, dacă din reglementările aplicabile acelui contract sau din cele referitoare la obligații în general nu rezultă altfel. §2. Cine poate cumpăra sau vinde Principiul capacității Art. 1.652. – Pot cumpăra sau vinde toți cei cărora nu le este interzis prin lege. Incapacitatea de a cumpăra drepturi litigioase Art. 1.653. – (1) Sub sancțiunea nulității absolute, judecătorii, procurorii, grefierii, executorii, avocații, notarii publici, consilierii juridici și practicienii în insolvență nu pot cumpăra, direct sau prin persoane interpuse, drepturi litigioase care sunt de competența instanței judecătorești în a cărei circumscripție își desfășoară activitatea. (2) Sunt exceptate de la prevederile alin.(1): a) cumpărarea drepturilor succesorale ori a cotelor-părți din dreptul de proprietate de la comoștenitori sau coproprietari, după caz; b) cumpărarea unui drept litigios în vederea îndestulării unei creanțe care s-a născut înainte ca dreptul să fi devenit litigios; c) cumpărarea care s-a făcut pentru apărarea drepturilor celui ce stăpânește bunul în legătură cu care există dreptul litigios. (3) Dreptul este litigios dacă există un proces început și neterminat cu privire la existența sau întinderea sa. 296 Alte incapacități de a cumpăra Art. 1.654. – (1) Sunt incapabili de a cumpăra, direct sau prin persoane interpuse, nici chiar prin licitație publică: a) mandatarii, pentru bunurile pe care sunt însărcinați să le vândă, cu excepția cazului prevăzut la art. 1.304; b) părinții, tutorele, curatorul, administratorul provizoriu, pentru bunurile persoanelor pe care le reprezintă; c) funcționarii publici, judecătorii sindici, practicienii în insolvență, executorii, precum și alte asemenea persoane, care ar putea influența condițiile vânzării făcute prin intermediul lor sau care are ca obiect bunurile pe care le administrează ori a căror administrare o supraveghează. (2) Încălcarea interdicțiilor prevăzute la alin.(1) lit.a) și b) se sancționează cu nulitatea relativă, iar a celei prevăzute la lit.c) cu nulitatea absolută. Incapacități de a vinde Art. 1.655. – (1) Persoanele prevăzute la art.1.654 alin.(1) nu pot, de asemenea, să vândă bunurile proprii pentru un preț care constă într-o sumă de bani provenită din vânzarea ori exploatarea bunului sau patrimoniului pe care îl administrează sau a cărui administrare o supraveghează, după caz. (2) Dispozițiile alin.(1) se aplică în mod corespunzător și contractelor în care, în schimbul unei prestații promise de persoanele prevăzute la art.1.654 alin.(1), cealaltă parte se obligă să plătească o sumă de bani. Inadmisibilitatea acțiunii în anulare Art. 1.656. – Cei cărora le este interzis să cumpere ori să vândă nu pot să ceară anularea vânzării nici în nume propriu, nici în numele persoanei ocrotite. §3. Obiectul vânzării Bunurile ce pot fi vândute Art. 1.657. – Orice bun poate fi vândut în mod liber, dacă vânzarea nu este interzisă ori limitată prin lege sau prin convenție ori testament. Vânzarea unui bun viitor Art. 1.658. – (1) Dacă obiectul vânzării îl constituie un bun viitor, cumpărătorul dobândește proprietatea în momentul în care bunul s-a realizat. În privința construcțiilor, sunt aplicabile dispozițiile corespunzătoare în materie de carte funciară. (2) În cazul vânzării unor bunuri dintr-un gen limitat care nu există la data încheierii contractului, cumpărătorul dobândește proprietatea la momentul individualizării de către vânzător a bunurilor vândute. Atunci când bunul sau, după caz, genul limitat nu se realizează, contractul nu produce niciun efect. Cu toate acestea, dacă nerealizarea este determinată de culpa vânzătorului, el este ținut să plătească daune-interese. (3) Când bunul se realizează numai parțial, cumpărătorul are alegerea fie de a cere desființarea vânzării, fie de a pretinde reducerea corespunzătoare a prețului. Aceeași soluție se aplică și în cazul prevăzut la alin.(2) atunci când genul limitat s-a realizat numai parțial și, din acest motiv, vânzătorul nu poate individualiza întreaga cantitate de bunuri prevăzută în contract. Dacă nerealizarea parțială a bunului sau, după caz, a genului limitat a fost determinată de culpa vânzătorului, acesta este ținut să plătească daune-interese. (4) Atunci când cumpărătorul și-a asumat riscul nerealizării bunului sau 297 genului limitat, după caz, el rămâne obligat la plata prețului. (5) În sensul prezentului articol, bunul este considerat realizat la data la care devine apt de a fi folosit potrivit destinației în vederea căreia a fost încheiat contractul. Vânzarea bunului pierit în întregime sau în parte Art. 1.659. – Dacă în momentul vânzării unui bun individual determinat acesta pierise în întregime contractul nu produce niciun efect. Dacă bunul pierise numai în parte, cumpărătorul care nu cunoștea acest fapt în momentul vânzării poate cere fie anularea vânzării, fie reducerea corespunzătoare a prețului. Condiții ale prețului Art. 1.660. – (1) Prețul constă într-o sumă de bani. (2) Acesta trebuie să fie serios și determinat sau cel puțin determinabil. Prețul determinabil Art. 1.661. – Vânzarea făcută pe un preț care nu a fost determinat în contract este valabilă dacă părțile au convenit asupra unei modalități prin care prețul poate fi determinat ulterior, dar nu mai târziu de data plății și care nu necesită un nou acord de voință al părților. Determinarea prețului de către un terț Art. 1.662. – (1) Prețul poate fi determinat și de către una sau mai multe persoane desemnate potrivit acordului părților. (2) Atunci când persoanele astfel desemnate nu determină prețul în termenul stabilit de părți sau, în lipsă, în termen de 6 luni de la încheierea contractului, la cererea părții interesate, președintele judecătoriei de la locul încheierii contractului va desemna, de urgență, în camera de consiliu, prin încheiere definitivă, un expert pentru determinarea prețului. Remunerația expertului se plătește în cote egale de către părți. (3) Dacă prețul nu a fost determinat în termen de un an de la încheierea contractului, vânzarea este nulă, afară de cazul în care părțile au convenit un alt mod de determinare a prețului. Determinarea prețului în funcție de greutatea lucrului vândut Art. 1.663. – Când prețul se determină în funcție de greutatea lucrului vândut, la stabilirea cuantumului său nu se ține seama de greutatea ambalajului. Lipsa determinării exprese a prețului Art. 1.664. – (1) Prețul vânzării este suficient determinat dacă poate fi stabilit potrivit împrejurărilor. (2) Când contractul are ca obiect bunuri pe care vânzătorul le vinde în mod obișnuit, se prezumă că părțile au avut în vedere prețul practicat în mod obișnuit de vânzător. (3) În lipsă de stipulație contrară, vânzarea unor bunuri al căror preț este stabilit pe piețe organizate este presupusă a se fi încheiat pentru prețul mediu aplicat în ziua încheierii contractului pe piața cea mai apropiată de locul încheierii contractului. Dacă această zi a fost nelucrătoare, se ține seama de ultima zi lucrătoare. 298 Prețul fictiv și prețul derizoriu Art. 1.665. – (1) Vânzarea este anulabilă atunci când prețul este stabilit fără intenția de a fi plătit. (2) De asemenea, dacă prin lege nu se prevede altfel, vânzarea este anulabilă când prețul este într-atât de disproporționat față de valoarea bunului, încât este evident că părțile nu au dorit să consimtă la o vânzare. Cheltuielile vânzării Art. 1.666. – (1) În lipsă de stipulație contrară, cheltuielile pentru încheierea contractului de vânzare sunt în sarcina cumpărătorului. (2) Măsurarea, cântărirea și cheltuielile de predare a bunului sunt în sarcina vânzătorului, iar cele de preluare și transport de la locul executării sunt în sarcina cumpărătorului, dacă nu s-a convenit altfel. (3) În absența unei clauze contrare, cheltuielile aferente operațiunilor de plată a prețului sunt în sarcina cumpărătorului. Cheltuielile predării Art. 1.667. – În lipsa uzanțelor sau a unei stipulații contrare, dacă bunul trebuie transportat dintr-un loc în altul vânzătorul trebuie să se ocupe de expediere pe cheltuiala cumpărătorului. Vânzătorul este liberat când predă bunul transportatorului ori expeditorului. Cheltuielile de transport sunt în sarcina cumpărătorului. §4. Pactul de opțiune privind contractul de vânzare și promisiunea de vânzare Pactul de opțiune privind contractul de vânzare Art. 1.668. – (1) În cazul pactului de opțiune privind un contract de vânzare asupra unui bun individual determinat, între data încheierii pactului și data exercitării opțiunii sau, după caz, aceea a expirării termenului de opțiune nu se poate dispune de bunul care constituie obiectul pactului. (2) Atunci când pactul are ca obiect drepturi tabulare, dreptul de opțiune se notează în cartea funciară. (3) Dreptul de opțiune se radiază din oficiu dacă până la expirarea termenului de opțiune nu s-a înscris o declarație de exercitare a opțiunii, însoțită de dovada comunicării sale către cealaltă parte. Promisiunea de vânzare și promisiunea de cumpărare Art. 1.669. – (1) Când una dintre părțile unei promisiuni bilaterale de vânzare refuză din motive care îi sunt imputabile să încheie contractul promis, cealaltă parte poate cere pronunțarea unei hotărâri care să țină loc de contract, dacă toate celelalte condiții de validitate sunt îndeplinite. (2) Dreptul la acțiune se prescrie în termen de 6 luni de la data la care contractul trebuia încheiat. (3) Dispozițiile alin.(l) și (2) se aplică în mod corespunzător în cazul promisiunii unilaterale de vânzare sau de cumpărare, după caz. (4) În cazul promisiunii unilaterale de cumpărare a unui bun individual determinat, dacă, mai înainte ca promisiunea să fi fost executată, creditorul său înstrăinează bunul ori constituie un drept real asupra acestuia, obligația promitentului se consideră stinsă. 299 Prețul promisiunii Art. 1.670. – În lipsă de stipulație contrară, sumele plătite în temeiul unei promisiuni de vânzare reprezintă un avans din prețul convenit. §5. Obligațiile vânzătorului I. Dispoziții generale Interpretarea clauzelor vânzării Art. 1.671. – Clauzele îndoielnice în contractul de vânzare se interpretează în favoarea cumpărătorului, sub rezerva regulilor aplicabile contractelor încheiate cu consumatorii și contractelor de adeziune. Obligațiile principale ale vânzătorului Art. 1.672. – Vânzătorul are următoarele obligații principale: 1. să transmită proprietatea bunului sau, după caz, dreptul vândut; 2. să predea bunul; 3. să îl garanteze pe cumpărător contra evicțiunii și viciilor bunului. II. Transmiterea proprietății sau a dreptului vândut Obligația de a transmite dreptul vândut Art. 1.673. – (1) Vânzătorul este obligat să transmită cumpărătorului proprietatea bunului vândut. (2) Odată cu proprietatea, cumpărătorul dobândește toate drepturile și acțiunile accesorii ce au aparținut vânzătorului. (3) Dacă legea nu dispune altfel, dispozițiile referitoare la transmiterea proprietății se aplică în mod corespunzător și atunci când prin vânzare se transmite un alt drept decât dreptul de proprietate. Transmiterea proprietății Art. 1.674. – Cu excepția cazurilor prevăzute de lege ori dacă din voința părților nu rezultă contrariul, proprietatea se strămută de drept cumpărătorului din momentul încheierii contractului, chiar dacă bunul nu a fost predat ori prețul nu a fost plătit încă. Opozabilitatea vânzării Art. 1.675. – În cazurile anume prevăzute de lege, vânzarea nu poate fi opusă terților decât după îndeplinirea formalităților de publicitate respective. Strămutarea proprietății imobilelor Art. 1.676. – În materie de vânzare de imobile, strămutarea proprietății de la vânzător la cumpărător este supusă dispozițiilor de carte funciară. Radierea drepturilor stinse Art. 1.677. – Vânzătorul este obligat să radieze din cartea funciară, pe cheltuiala sa, drepturile înscrise asupra imobilului vândut, dacă acestea sunt stinse. Vânzarea bunurilor de gen Art. 1.678. – Atunci când vânzarea are ca obiect bunuri de gen, proprietatea se transferă cumpărătorului numai după individualizarea acestora prin predare, numărare, cântărire, măsurare ori prin orice alt mod convenit sau impus de natura bunului. 300 Vânzarea în bloc a bunurilor Art. 1.679. – Dacă însă mai multe bunuri sunt vândute în bloc și pentru un preț unic și global, proprietatea se strămută cumpărătorului îndată ce contractul s-a încheiat, chiar dacă bunurile nu au fost individualizate. Vânzarea după mostră sau model Art. 1.680. – La vânzarea după mostră sau model, proprietatea se strămută la momentul predării bunului. Vânzarea pe încercate Art. 1.681. – (1) Vânzarea este pe încercate atunci când se încheie sub condiția suspensivă ca, în urma încercării, bunul să corespundă criteriilor stabilite la încheierea contractului ori, în lipsa acestora, destinației bunului, potrivit naturii sale. (2) Dacă durata încercării nu a fost convenită și din uzanțe nu rezultă altfel, condiția se consideră îndeplinită în cazul în care cumpărătorul nu a declarat că bunul este nesatisfăcător în termen de 30 de zile de la predarea bunului. (3) În cazul în care prin contractul de vânzare părțile au prevăzut că bunul vândut urmează să fie încercat, se prezumă că s-a încheiat o vânzare pe încercate. Vânzarea pe gustate Art. 1.682. – (1) Vânzarea sub rezerva ca bunul să corespundă gusturilor cumpărătorului se încheie numai dacă acesta a făcut cunoscut acordul său în termenul convenit ori statornicit prin uzanțe. În cazul în care un asemenea termen nu există, se aplica dispozițiile art. 1.681 alin. (2). (2) Dacă bunul vândut se află la cumpărător, iar acesta nu se pronunță în termenul prevăzut la alin.(1), vânzarea se consideră încheiată la expirarea termenului. Vânzarea bunului altuia Art. 1.683. – (1) Dacă, la data încheierii contractului asupra unui bun individual determinat, acesta se află în proprietatea unui terț, contractul este valabil, iar vânzătorul este obligat să asigure transmiterea dreptului de proprietate de la titularul său către cumpărător. (2) Obligația vânzătorului se consideră ca fiind executată fie prin dobândirea de către acesta a bunului, fie prin ratificarea vânzării de către proprietar, fie prin orice alt mijloc, direct ori indirect, care procură cumpărătorului proprietatea asupra bunului. (3) Dacă din lege sau din voința părților nu rezultă contrariul, proprietatea se strămută de drept cumpărătorului din momentul dobândirii bunului de către vânzător sau al ratificării contractului de vânzare de către proprietar. (4) În cazul în care vânzătorul nu asigură transmiterea dreptului de proprietate către cumpărător, acesta din urmă poate cere rezoluțiunea contractului, restituirea prețului, precum și, dacă este cazul, daune-interese. (5) Atunci când un coproprietar a vândut bunul proprietate comună și ulterior nu asigură transmiterea proprietății întregului bun către cumpărător, acesta din urmă poate cere, pe lângă daune-interese, la alegerea sa, fie reducerea prețului proporțional cu cota-parte pe care nu a dobândit-o, fie rezoluțiunea contractului în cazul în care nu ar fi cumpărat dacă ar fi știut că nu va dobândi proprietatea întregului bun. (6) În cazurile prevăzute la alin.(4) și (5), întinderea daunelor-interese se stabilește, în mod corespunzător, potrivit art.1.702 și 1.703. Cu toate acestea, 301 cumpărătorul care la data încheierii contractului cunoștea că bunul nu aparținea în întregime vânzătorului nu poate să solicite rambursarea cheltuielilor referitoare la lucrările autonome sau voluptuare. Rezerva proprietății Art. 1.684. – Stipulația prin care vânzătorul își rezervă proprietatea bunului până la plata integrală a prețului este valabilă chiar dacă bunul a fost predat. Această stipulație nu poate fi însă opusă terților decât după îndeplinirea formalităților de publicitate cerute de lege, după natura bunului. III. Predarea bunului Noțiune Art. 1.685. – Predarea se face prin punerea bunului vândut la dispoziția cumpărătorului, împreună cu tot ceea ce este necesar, după împrejurări, pentru exercitarea liberă și neîngrădită a posesiei. Întinderea obligației de predare Art. 1.686. – (1) Obligația de a preda bunul se întinde și la accesoriile sale, precum și la tot ce este destinat folosinței sale perpetue. (2) Vânzătorul este, de asemenea, obligat să predea titlurile și documentele privitoare la proprietatea sau folosința bunului. (3) În cazul bunurilor de gen, vânzătorul nu este liberat de obligația de predare chiar dacă lotul din care făceau parte bunurile respective a pierit în totalitate, afară numai dacă lotul era anume prevăzut în convenție. Predarea bunului imobil Art. 1.687. – Predarea imobilului se face prin punerea acestuia la dispoziția cumpărătorului, liber de orice bunuri ale vânzătorului. Predarea bunului mobil Art. 1.688. – Predarea bunului mobil se poate face fie prin remiterea materială, fie prin remiterea titlului reprezentativ ori a unui alt document sau lucru care permite cumpărătorului preluarea în orice moment. Locul predării Art. 1.689. – Predarea trebuie să se facă la locul unde bunul se afla în momentul încheierii contractului, dacă nu rezultă altfel din convenția părților ori, în lipsa acesteia, din uzanțe. Starea bunului vândut Art. 1.690. – (1) Bunul trebuie să fie predat în starea în care se afla în momentul încheierii contractului. (2) Cumpărătorul are obligația ca imediat după preluare să verifice starea bunului potrivit uzanțelor. (3) Dacă în urma verificării sunt descoperite vicii, cumpărătorul trebuie să-l informeze pe vânzător despre acestea fără întârziere. În lipsa informării, se consideră că vânzătorul și-a executat obligația prevăzută la alin.(1). (4) Cu toate acestea, în privința viciilor ascunse, dispozițiile art.1.707-1.714 rămân aplicabile. Dezacordul asupra calității Art. 1.691. – (1) În cazul în care cumpărătorul contestă calitatea sau starea bunului pe care vânzătorul i l-a pus la dispoziție, președintele judecătoriei de la locul prevăzut pentru executarea obligației de predare, la cererea oricăreia dintre 302 părți, va desemna de îndată un expert în vederea constatării. (2) Prin aceeași hotărâre se poate dispune sechestrarea sau depozitarea bunului. (3) Dacă păstrarea bunului ar putea aduce mari pagube sau ar ocaziona cheltuieli însemnate, se va putea dispune chiar vânzarea pe cheltuiala proprietarului, în condițiile stabilite de instanță. (4) Hotărârea de vânzare va trebui comunicată înainte de punerea ei în executare celeilalte părți sau reprezentantului său, dacă unul dintre aceștia se află într-o localitate situată în circumscripția judecătoriei care a pronunțat hotărârea. În caz contrar, hotărârea va fi comunicată în termen de 3 zile de la executarea ei. Fructele bunului vândut Art. 1.692. – Dacă nu s-a convenit altfel, fructele bunului vândut se cuvin cumpărătorului din ziua dobândirii proprietății. Momentul predării Art. 1.693. – În lipsa unui termen, cumpărătorul poate cere predarea bunului de îndată ce prețul este plătit. Dacă însă, ca urmare a unor împrejurări cunoscute cumpărătorului la momentul vânzării, predarea bunului nu se poate face decât după trecerea unui termen, părțile sunt prezumate că au convenit ca predarea să aibă loc la expirarea acelui termen. Refuzul de a preda bunul Art. 1.694. – (1) Dacă obligația de plată a prețului este afectată de un termen și, după vânzare, cumpărătorul a devenit insolvabil ori garanțiile acordate vânzătorului s-au diminuat, vânzătorul poate suspenda executarea obligației de predare cât timp cumpărătorul nu acordă garanții îndestulătoare că va plăti prețul la termenul stabilit. (2) Dacă însă, la data încheierii contractului, vânzătorul cunoștea insolvabilitatea cumpărătorului, atunci acesta din urmă păstrează beneficiul termenului, dacă starea sa de insolvabilitate nu s-a agravat în mod substanțial. IV. Garanția contra evicțiunii Condițiile garanției contra evicțiunii Art. 1.695. – (1) Vânzătorul este de drept obligat să-l garanteze pe cumpărător împotriva evicțiunii care l-ar împiedica total sau parțial în stăpânirea netulburată a bunul vândut. (2) Garanția este datorată împotriva evicțiunii ce rezultă din pretențiile unui terț numai dacă acestea sunt întemeiate pe un drept născut anterior datei vânzării și care nu a fost adus la cunoștința cumpărătorului până la acea dată. (3) De asemenea, garanția este datorată împotriva evicțiunii ce provine din fapte imputabile vânzătorului, chiar dacă acestea s-au ivit ulterior vânzării. Excepția de garanție Art. 1.696. – Acela care este obligat să garanteze contra evicțiunii nu poate să evingă. Indivizibilitatea obligației de garanție Art. 1.697. – Obligația de garanție contra evicțiunii este indivizibilă între debitori. 303 Modificarea sau înlăturarea convențională a garanției Art. 1.698. – (1) Părțile pot conveni să extindă sau să restrângă obligația de garanție. Acestea pot chiar conveni să-l exonereze pe vânzător de orice garanție contra evicțiunii. (2) Stipulația prin care obligația de garanție a vânzătorului este restrânsă sau înlăturată nu-l exonerează pe acesta de obligația de a restitui prețul, cu excepția cazului în care cumpărătorul și-a asumat riscul producerii evicțiunii. Limitele clauzei de nerăspundere pentru evicțiune Art. 1.699. – Chiar dacă s-a convenit că vânzătorul nu va datora nicio garanție, el răspunde totuși de evicțiunea cauzată ulterior vânzării prin faptul său personal ori de cea provenită din cauze pe care, cunoscându-le în momentul vânzării, le-a ascuns cumpărătorului. Orice stipulație contrară este considerată nescrisă. Rezoluțiunea contractului Art. 1.700. – (1) Cumpărătorul poate cere rezoluțiunea vânzării dacă a fost evins de întregul bun sau de o parte a acestuia îndeajuns de însemnată încât, dacă ar fi cunoscut evicțiunea, el nu ar mai fi încheiat contractul. (2) Odată cu rezoluțiunea, cumpărătorul poate cere restituirea prețului și repararea prejudiciului suferit. Restituirea prețului Art. 1.701. – (1) Vânzătorul este ținut să înapoieze prețul în întregime chiar dacă, la data evicțiunii, valoarea bunului vândut a scăzut sau dacă bunul a suferit deteriorări însemnate, fie din neglijența cumpărătorului, fie prin forță majoră. (2) Dacă, însă, cumpărătorul a obținut un beneficiu în urma deteriorărilor cauzate bunului, vânzătorul are dreptul să scadă din preț o sumă corespunzătoare acestui beneficiu. (3) Dacă lucrul vândut are, la data evicțiunii, o valoare mai mare, din orice cauză, vânzătorul este dator sa plătească cumpărătorului, pe lângă prețul vânzării, sporul de valoare acumulat până la data evicțiunii. Întinderea daunelor-interese Art. 1.702. – (1) Daunele-interese datorate de vânzător cuprind: a) valoarea fructelor pe care cumpărătorul a fost obligat să le restituie celui care l-a evins; b) cheltuielile de judecată efectuate de cumpărător în procesul cu cel ce l-a evins, precum și în procesul de chemare în garanție a vânzătorului; c) cheltuielile încheierii și executării contractului de către cumpărător; d) pierderile suferite și câștigurile nerealizate de către cumpărător din cauza evicțiunii. (2) De asemenea, vânzătorul este ținut să ramburseze cumpărătorului sau să facă să i se ramburseze de către acela care evinge toate cheltuielile pentru lucrările efectuate în legătură cu bunul vândut, fie că lucrările sunt autonome, fie că sunt adăugate, dar, în acest din urmă caz, numai dacă sunt necesare sau utile. (3) Dacă vânzătorul a cunoscut cauza evicțiunii la data încheierii contractului, el este dator să ramburseze cumpărătorului și cheltuielile făcute pentru efectuarea și, după caz, ridicarea lucrărilor voluptuare. Efectele evicțiunii parțiale Art. 1.703. – În cazul în care evicțiunea parțială nu atrage rezoluțiunea contractului, vânzătorul trebuie să restituie cumpărătorului o parte din preț 304 proporțională cu valoarea părții de care a fost evins și, dacă este cazul, să plătească daune-interese. Pentru stabilirea întinderii daunelor-interese, se aplică în mod corespunzător prevederile art.1.702. Înlăturarea evicțiunii de către cumpărător Art. 1.704. – Atunci când cumpărătorul a păstrat bunul cumpărat plătind terțului evingător o sumă de bani sau dându-i un alt bun, vânzătorul este liberat de urmările garanției, în primul caz prin rambursarea către cumpărător a sumei plătite cu dobânda legală calculată de la data plății, iar în al doilea caz prin plata valorii bunului dat, precum și, în ambele cazuri, a tuturor cheltuielilor aferente. Chemarea în judecată a vânzătorului Art. 1.705. – (1) Cumpărătorul chemat în judecată de un terț care pretinde că are drepturi asupra lucrului vândut trebuie să-l cheme în cauză pe vânzător. În cazul în care nu a făcut-o, fiind condamnat printr-o hotărâre intrată în puterea lucrului judecat, pierde dreptul de garanție dacă vânzătorul dovedește că existau motive suficiente pentru a se respinge cererea. (2) Cumpărătorul care, fără a exista o hotărâre judecătorească, a recunoscut dreptul terțului pierde dreptul de garanție, afară de cazul în care dovedește că nu existau motive suficiente pentru a împiedica evicțiunea. Beneficiarii garanției Art. 1.706. – Vânzătorul este obligat să garanteze contra evicțiunii față de orice dobânditor subsecvent al bunului, fără a deosebi după cum dobândirea este cu titlu oneros ori cu titlu gratuit. V. Garanția contra viciilor bunului vândut Condiții Art. 1.707. – (1) Vânzătorul garantează cumpărătorul contra oricăror vicii ascunse care fac bunul vândut impropriu întrebuințării la care este destinat sau care îi micșorează în asemenea măsură întrebuințarea sau valoarea încât, dacă le-ar fi cunoscut, cumpărătorul nu ar fi cumpărat sau ar fi dat un preț mai mic. (2) Este ascuns acel viciu care, la data contractării nu poate fi descoperit de către un cumpărător prudent și diligent fără a fi nevoie de asistență de specialitate. (3) Garanția este datorată dacă viciul sau cauza lui exista la data predării bunului. (4) Vânzătorul nu datorează garanție contra viciilor pe care cumpărătorul le cunoștea la încheierea contractului. (5) În vânzările silite nu se datorează garanție contra viciilor ascunse. Modificarea sau înlăturarea convențională a garanției Art. 1.708. – (1) Dacă părțile nu au convenit altfel, vânzătorul este obligat să garanteze contra viciilor ascunse, chiar și atunci când nu le-a cunoscut. (2) Clauza care înlătură sau limitează răspunderea pentru vicii este nulă în privința viciilor pe care vânzătorul le-a cunoscut ori trebuia să le cunoască la data încheierii contractului. Denunțarea viciilor Art. 1.709. – (1) Cumpărătorul care a descoperit viciile ascunse ale lucrului este obligat să le aducă la cunoștința vânzătorului în termenul stabilit prin contract sau, în lipsă, în termen de 3 luni, pentru construcții, sau în termen de două luni de 305 la data la care le-a descoperit, pentru celelalte bunuri. În caz contrar, la stabilirea despăgubirii ce vânzătorul datorează cumpărătorului pentru viciile ascunse, se va ține seama și de paguba pe care vânzătorul a suferit-o din cauza nedenunțării sau denunțării cu întârziere a viciilor. (2) Atunci când viciul apare în mod gradual, termenele prevăzute la alin. (1) încep să curgă din ziua în care cumpărătorul își dă seama de gravitatea și întinderea viciului. (3) Vânzătorul care a tăinuit viciul nu poate invoca prevederile prezentului articol. Efectele garanției Art. 1.710. – (1) În temeiul obligației vânzătorului de garanție contra viciilor, cumpărătorul poate obține, după caz: a) înlăturarea viciilor de către vânzător sau pe cheltuiala acestuia; b) înlocuirea bunului vândut cu un bun de același fel, însă lipsit de vicii; c) reducerea corespunzătoare a prețului; d) rezoluțiunea vânzării. (2) La cererea vânzătorului, instanța, ținând seama de gravitatea viciilor și de scopul pentru care contractul a fost încheiat, precum și de alte împrejurări, poate dispune o altă măsură prevăzută la alin.(1), decât cea solicitată de cumpărător. Viciile care nu afectează toate bunurile vândute Art. 1.711. – (1) Dacă numai unele dintre bunurile vândute sunt afectate de vicii și acestea pot fi separate de celelalte fără pagubă pentru cumpărător, iar instanța dispune rezoluțiunea în condițiile art.1.710, contractul se desființează numai în parte. (2) Rezoluțiunea contractului, în ceea ce privește bunul principal, atrage rezoluțiunea lui și în privința bunului accesoriu. Întinderea garanției Art. 1.712. – (1) În situația în care la data încheierii contractului vânzătorul cunoștea viciile bunului vândut, pe lângă una dintre măsurile prevăzute de art.1.710, vânzătorul este obligat la plata de daune-interese, pentru repararea întregului prejudiciu cauzat, dacă este cazul. (2) Atunci când vânzătorul nu cunoștea viciile bunului vândut și s-a dispus una dintre măsurile prevăzute la art.1.710 alin.(1) lit.c) și d), el este obligat să restituie cumpărătorului doar prețul și cheltuielile făcute cu prilejul vânzării, în tot sau în parte, după caz. Pierderea sau deteriorarea bunului Art. 1.713. – Pierderea sau deteriorarea bunului, chiar prin forță majoră, nu îl împiedică pe cumpărător să obțină aplicarea măsurilor prevăzute de art.1.710 alin.(1). Garanția pentru lipsa calităților convenite Art. 1.714. – Dispozițiile privitoare la garanția contra viciilor ascunse se aplică și atunci când bunul vândut nu corespunde calităților convenite de către părți. Garanția în cazul vânzării după mostră sau model Art. 1.715. – În cazul vânzării după mostră sau model, vânzătorul garantează că bunul are calitățile mostrei sau modelului. 306 VI. Despre garanția pentru buna funcționare Condițiile garanției pentru buna funcționare Art. 1.716. – (1) În afară de garanția contra viciilor ascunse, vânzătorul care a garantat pentru un timp determinat buna funcționare a bunului vândut este obligat, în cazul oricărei defecțiuni ivite înăuntrul termenului de garanție, să repare bunul pe cheltuiala sa. (2) Dacă reparația este imposibilă sau dacă durata acesteia depășește timpul stabilit prin contract sau prin legea specială, vânzătorul este obligat să înlocuiască bunul vândut. În lipsa unui termen prevăzut în contract sau în legea specială, durata maximă a reparației este de 15 zile de la data când cumpărătorul a solicitat repararea bunului. (3) Dacă vânzătorul nu înlocuiește bunul într-un termen rezonabil, potrivit cu împrejurările, el este obligat, la cererea cumpărătorului, să-i restituie prețul primit în schimbul înapoierii bunului. Defecțiunea imputabilă cumpărătorului Art. 1.717. – Garanția nu va fi datorată dacă vânzătorul dovedește că defecțiunea s-a produs din pricina modului nepotrivit în care cumpărătorul a folosit sau păstrat bunul. Comportamentul cumpărătorului se apreciază și luându-se în considerare instrucțiunile scrise care i-au fost comunicate de către vânzător. Comunicarea defecțiunii Art. 1.718. – (1) Sub sancțiunea decăderii din dreptul de garanție, cumpărătorul trebuie să comunice defecțiunea de îndată ce a descoperit-o și, în orice caz, înainte de împlinirea termenului de garanție. (2) Dispozițiile alin. (1) sunt aplicabile în mod corespunzător și în cazul în care vânzătorul a garantat că bunul vândut va păstra un timp determinat anumite calități. §6. Obligațiile cumpărătorului Plata prețului și primirea bunului Art. 1.719. – Cumpărătorul are următoarele obligații principale: a) să preia bunul vândut; b) să plătească prețul vânzării. Locul și data plății prețului Art. 1.720. – (1) În lipsa unei stipulații contrare, cumpărătorul trebuie să plătească prețul la locul în care bunul se afla în momentul încheierii contractului și de îndată ce proprietatea este transmisă. (2) Dacă la data încheierii contractului bunurile se află în tranzit, în lipsa unei stipulații contrare plata prețului se face la locul care rezultă din uzanțe sau, în lipsa acestora, la locul destinației. Dobânzi asupra prețului Art. 1.721. – În cazul în care nu s-a convenit altfel, cumpărătorul este ținut să plătească dobânzi asupra prețului din ziua dobândirii proprietății, dacă bunul produce fructe civile sau naturale ori din ziua predării, dacă bunul nu produce fructe însă îi procură alte foloase. 307 Suspendarea plății prețului Art. 1.722. – (1) Cumpărătorul care află de existența unei cauze de evicțiune este îndreptățit să suspende plata prețului până la încetarea tulburării sau până când vânzătorul oferă o garanție corespunzătoare. (2) Cumpărătorul nu poate suspenda plata prețului dacă a cunoscut pericolul evicțiunii în momentul încheierii contractului sau dacă în contract s-a prevăzut că plata se va face chiar în caz de tulburare. Garantarea creanței prețului Art. 1.723. – Pentru garantarea obligației de plată a prețului, în cazurile prevăzute de lege vânzătorul beneficiază de un privilegiu sau, după caz, de o ipotecă legală asupra bunului vândut. Sancțiunea neplății prețului Art. 1.724. – Când cumpărătorul nu a plătit, vânzătorul este îndreptățit să obțină fie executarea silită a obligației de plată, fie rezoluțiunea vânzării, precum și, în ambele situații, daune-interese, dacă este cazul. Desființarea de drept a vânzării bunurilor mobile Art. 1.725. – (1) În cazul vânzării bunurilor mobile, cumpărătorul este de drept în întârziere cu privire la îndeplinirea obligațiilor sale dacă, la scadență, nici nu a plătit prețul și nici nu a preluat bunul. (2) În cazul bunurilor mobile supuse deteriorării rapide sau deselor schimbări de valoare, cumpărătorul este de drept în întârziere în privința preluării lor, atunci când nu le-a preluat în termenul convenit, chiar dacă prețul a fost plătit, sau atunci când a solicitat predarea fără să fi plătit prețul. Executarea silită directă Art. 1.726. – (1) Când cumpărătorul unui bun mobil nu-și îndeplinește obligația de preluare sau de plată, vânzătorul are facultatea de a depune lucrul vândut într-un depozit, la dispoziția și pe cheltuiala cumpărătorului, sau de a-l vinde. (2) Vânzarea se va face prin licitație publică sau chiar pe prețul curent dacă lucrul are un preț la bursă sau în târg ori stabilit de lege, de către o persoană autorizată de lege pentru asemenea acte și cu dreptul pentru vânzător la plata diferenței dintre prețul convenit la prima vânzare și cel efectiv obținut, precum și la daune-interese. (3) Dacă vânzarea are ca obiect bunuri fungibile supuse unui preț curent în sensul alin.(2), iar neexecutarea contractului provine din partea vânzătorului, cumpărătorul are dreptul de a cumpăra bunuri de același gen pe cheltuiala vânzătorului, prin intermediul unei persoane autorizate. (4) Cumpărătorul are dreptul de a pretinde diferența dintre suma ce reprezintă cheltuielile achiziționării bunurilor și prețul convenit cu vânzătorul, precum și la daune-interese, dacă este cazul. (5) Partea care va exercita dreptul prevăzut de prezentul articol are obligația de a încunoștiința de îndată cealaltă parte despre aceasta. Restituirea bunului mobil Art. 1.727. – (1) Atunci când vânzarea s-a făcut fără termen de plată, iar cumpărătorul nu a plătit prețul, vânzătorul poate ca, în cel mult 15 zile de la data predării, să declare rezoluțiunea fără punere în întârziere și să ceară restituirea bunului mobil vândut, cât timp bunul este încă în posesia cumpărătorului și nu a suferit transformări. 308 (2) În cazul prevăzut la alin.(1), dacă acțiunea în restituire nu a fost introdusă în condițiile stabilite de acesta, vânzătorul nu mai poate opune celorlalți creditori ai cumpărătorului efectele rezoluțiunii ulterioare a contractului pentru neplata prețului. Dispozițiile art.1.646 și 1.647, după caz, rămân aplicabile. Caz special de rezoluțiune Art. 1.728. – Atunci când vânzarea are ca obiect un bun imobil și s-a stipulat că în cazul în care nu se plătește prețul la termenul convenit cumpărătorul este de drept în întârziere, acesta din urmă poate să plătească și după expirarea termenului cât timp nu a primit declarația de rezoluțiune din partea vânzătorului. Efectele rezoluțiunii față de terți Art. 1.729. – Rezoluțiunea vânzării unui imobil are efecte față de terți în condițiile stabilite la art.909 și 910. §7. Dreptul de preempțiune Noțiune și domeniu Art. 1.730. – (1) În condițiile stabilite prin lege sau contract, titularul dreptului de preempțiune, numit preemptor, poate să cumpere cu prioritate un bun. (2) Dispozițiile prezentului cod privitoare la dreptul de preempțiune sunt aplicabile numai dacă prin lege sau contract nu se stabilește altfel. (3) Titularul dreptului de preempțiune care a respins o ofertă de vânzare nu-și mai poate exercita acest drept cu privire la contractul ce i-a fost propus. Oferta se consideră respinsă dacă nu a fost acceptată în termen de cel mult 10 zile, în cazul vânzării de bunuri mobile, sau de cel mult 30 de zile, în cazul vânzării de bunuri imobile. În ambele cazuri, termenul curge de la comunicarea ofertei de către preemptor. Vânzarea către un terț a bunurilor supuse preempțiunii Art. 1.731. – Vânzarea bunului cu privire la care există un drept de preempțiune legal sau convențional se poate face către un terț numai sub condiția suspensivă a neexercitării dreptului de preempțiune de către preemptor. Condițiile exercitării dreptului de preempțiune Art. 1.732. – (1) Vânzătorul este obligat să notifice de îndată preemptorului cuprinsul contractului încheiat cu un terț. Notificarea poate fi făcută și de acesta din urmă. (2) Această notificare va cuprinde numele și prenumele vânzătorului, descrierea bunului, sarcinile care îl grevează, termenii și condițiile vânzării, precum și locul unde este situat bunul. (3) Preemptorul își poate exercita dreptul prin comunicarea către vânzător a acordului său de a încheia contractul de vânzare, însoțită de consemnarea prețului la dispoziția vânzătorului. (4) Dreptul de preempțiune se exercită, în cazul vânzării de bunuri mobile, în termen de cel mult 10 zile, iar în cazul vânzării de bunuri imobile, în termen de cel mult 30 de zile. În ambele cazuri, termenul curge de la comunicarea către preemptor a notificării prevăzute la alin.(1). Efectele exercitării preempțiunii Art. 1.733. – (1) Prin exercitarea preempțiunii, contractul de vânzare se consideră încheiat între preemptor și vânzător în condițiile cuprinse în contractul încheiat cu terțul, iar acest din urmă contract se desființează retroactiv. Cu toate acestea, 309 vânzătorul răspunde față de terțul de bună-credință pentru evicțiunea ce rezultă din exercitarea preempțiunii. (2) Clauzele contractului încheiat cu terțul având drept scop să împiedice exercitarea dreptului de preempțiune nu produc efecte față de preemptor. Concursul dintre preemptori Art. 1.734. – (1) În cazul în care mai mulți titulari și-au exercitat preempțiunea asupra aceluiași bun, contractul de vânzare se consideră încheiat: a) cu titularul dreptului legal de preempțiune, atunci când se află în concurs cu titulari ai unor drepturi convenționale de preempțiune; b) cu titularul dreptului legal de preempțiune ales de vânzător, când se află în concurs cu alți titulari ai unor drepturi legale de preempțiune; c) dacă bunul este imobil, cu titularul dreptului convențional de preempțiune care a fost mai întâi înscris în cartea funciară, atunci când acesta se află în concurs cu alți titulari ai unor drepturi convenționale de preempțiune; d) dacă bunul este mobil, cu titularul dreptului convențional de preempțiune având data certă cea mai veche, atunci când acesta se află în concurs cu alți titulari ai unor drepturi convenționale de preempțiune. (2) Orice clauză care contravine prevederilor alin.(1) este considerată nescrisă. Pluralitate de bunuri vândute Art. 1.735. – (1) Atunci când preempțiunea se exercită în privința unui bun cumpărat de terț împreună cu alte bunuri pentru un singur preț, vânzătorul poate pretinde de la preemptor numai o parte proporțională din acest preț. (2) În cazul în care s-au vândut și alte bunuri decât acela supus preempțiunii, dar care nu puteau fi despărțite de acesta fără să-l fi păgubit pe vânzător, exercitarea dreptului de preempțiune nu se poate face decât dacă preemptorul consemnează prețul stabilit pentru toate bunurile vândute. Scadența obligației de plată a prețului Art. 1.736. – Atunci când în contractul încheiat cu terțul s-au acordat termene de plată a prețului, preemptorul nu se poate prevala de aceste termene. Notarea dreptului de preempțiune asupra unui imobil Art. 1.737. – (1) Dreptul convențional de preempțiune în legătură cu un imobil se notează în cartea funciară. (2) Dacă o asemenea notare a fost făcută, acordul preemptorului nu este necesar pentru ca acela care a cumpărat sub condiție suspensivă să-și poată înscrie dreptul în cartea funciară, în temeiul contractului de vânzare încheiat cu proprietarul. Înscrierea se face sub condiția suspensivă ca, în termen de 30 de zile de la comunicarea încheierii prin care s-a dispus înscrierea, preemptorul să nu notifice biroului de carte funciară dovada consemnării prețului la dispoziția vânzătorului. (3) Notificarea făcută în termen biroului de carte funciară înlocuiește comunicarea prevăzută la art.1.732 alin.(3) și are aceleași efecte. În temeiul acestei notificări, preemptorul poate cere radierea din cartea funciară a dreptului terțului și înscrierea dreptului său. (4) Dacă preemptorul nu a făcut notificarea în termen, dreptul de preempțiune se stinge și se radiază din oficiu din cartea funciară. 310 Exercitarea dreptul ui de preempțiune în cadrul executării silite Art. 1.738. – În cazul în care bunul face obiectul urmăririi silite sau este scos la vânzare silită cu autorizarea judecătorul sindic, dreptul de preempțiune se exercită în condițiile prevăzute de Codul de procedură civilă. Caractere ale dreptului de preempțiune Art. 1.739. – Dreptul de preempțiune este indivizibil și nu se poate ceda. Stingerea dreptului convențional de preempțiune Art. 1.740. – Dreptul convențional de preempțiune se stinge prin moartea preemptorului, cu excepția situației în care a fost constituit pe un anume termen. În acest din urmă caz, termenul se reduce la 5 ani de la data constituirii, dacă a fost stipulat un termen mai lung. Secțiunea a 2-a Vânzarea bunurilor imobile §1. Reguli speciale aplicabile vânzării imobilelor Vânzarea imobilelor fără indicarea suprafeței Art. 1.741. – Atunci când se vinde un imobil determinat, fără indicarea suprafeței, pentru un preț total, nici cumpărătorul și nici vânzătorul nu pot cere rezoluțiunea ori modificarea prețului pe motiv că suprafața este mai mică ori mai mare decât au crezut. Vânzarea unei suprafețe dintr-un teren mai mare Art. 1.742. – Atunci când se vinde, cu un anumit preț pe unitatea de măsură, o anumită suprafață dintr-un teren mai mare, a cărei întindere sau amplasare nu este determinată, cumpărătorul poate cere strămutarea proprietății numai după măsurarea și delimitarea suprafeței vândute. Vânzarea unui imobil determinat cu indicarea suprafeței Art. 1.743. – (1) Dacă, în vânzarea unui imobil cu indicarea suprafeței și a prețului pe unitatea de măsură, suprafața reală este mai mică decât cea indicată în contract, cumpărătorul poate cere vânzătorului să-i dea suprafața convenită. Atunci când cumpărătorul nu cere sau vânzătorul nu poate să transmită această suprafață, cumpărătorul poate obține fie reducerea corespunzătoare a prețului, fie rezoluțiunea contractului dacă, din cauza diferenței de suprafață, bunul nu mai poate fi folosit în scopul pentru care a fost cumpărat. (2) Dacă însă suprafața reală se dovedește a fi mai mare decât cea stipulată, iar excedentul depășește a douăzecea parte din suprafața convenită, cumpărătorul va plăti suplimentul de preț corespunzător sau va putea obține rezoluțiunea contractului. Atunci când însă excedentul nu depășește a douăzecea parte din suprafața convenită, cumpărătorul nu poate obține rezoluțiunea, dar nici nu este dator să plătească prețul excedentului. 311 Termenul de exercitare a acțiunii estimatorii sau în rezoluțiune Art. 1.744. – Acțiunea vânzătorului pentru suplimentul de preț și aceea a cumpărătorului pentru reducerea prețului sau pentru rezoluțiunea contractului trebuie să fie intentate, sub sancțiunea decăderii din drept, în termen de un an de la încheierea contractului, afară de cazul în care părțile au fixat o dată pentru măsurarea imobilului, caz în care termenul de un an curge de la acea dată. Vânzarea a două fonduri cu arătarea întinderii fiecăruia Art. 1.745. – Când prin același contract s-au vândut două fonduri cu precizarea întinderii fiecăruia și pentru un singur preț, dacă întinderea unuia este mai mare, iar a celuilalt mai mică, se va face compensația între valoarea surplusului și valoarea lipsei, iar acțiunea, fie pentru suplimentul de preț, fie pentru scăderea sa nu poate fi introdusă decât potrivit regulilor prevăzute la art.1.743 și 1.744. Rezoluțiunea contractului este supusă în acest caz dreptului comun. §2. Vânzarea terenurilor forestiere Vânzarea terenurilor forestiere Art. 1.746. – Terenurile din fondul forestier aflate în proprietate privată se pot vinde cu respectarea, în ordine, a dreptului de preempțiune al coproprietarilor sau vecinilor. Secțiunea a 3-a Vânzarea moștenirii Noțiune și formă Art. 1.747. – (1) În sensul prezentei secțiuni, prin moștenire se înțelege dreptul de a culege o moștenire deschisă sau o cotă din aceasta. (2) Sub sancțiunea nulității absolute a contractului, vânzarea unei moșteniri se încheie în formă autentică. Garanția Art. 1.748. – Dacă nu specifică bunurile asupra cărora se întind drepturile sale, vânzătorul unei moșteniri garantează numai calitatea sa de moștenitor, afară de cazul când părțile au înlăturat expres și această garanție. Obligațiile vânzătorului Art. 1.749. – Dacă nu s-a convenit altfel, vânzătorul este obligat să remită cumpărătorului toate fructele pe care le-a cules și toate plățile primite pentru creanțele moștenirii până la momentul încheierii contractului, prețul bunurilor vândute din moștenire și orice bun care înlocuiește un bun al moștenirii. Obligațiile cumpărătorului Art. 1.750. – Dacă nu s-a convenit altfel, cumpărătorul este ținut să ramburseze vânzătorului sumele plătite de acesta din urmă pentru datoriile și sarcinile moștenirii, precum și sumele pe care moștenirea i le datorează acestuia din urmă. Răspunderea pentru datoriile moștenirii Art. 1.751. – Vânzătorul rămâne răspunzător pentru datoriile moștenirii vândute. Bunurile de familie Art. 1.752. – (1) Înscrisurile sau portretele de familie, decorațiile sau alte asemenea bunuri, care nu au valoare patrimonială însemnată, dar care au pentru 312 vânzător o valoare afectivă, se prezumă a nu fi cuprinse în moștenirea vândută. (2) Dacă aceste bunuri au valoare patrimonială însemnată, vânzătorul care nu și le-a rezervat expres datorează cumpărătorului prețul lor la data vânzării. Formalități de publicitate Art. 1.753. – (1) Cumpărătorul unei moșteniri nu dobândește drepturile reale asupra imobilelor cuprinse în moștenire, decât potrivit regulilor privitoare la cartea funciară. (2) El nu poate opune terțelor persoane dobândirea altor drepturi cuprinse în moștenire decât dacă a îndeplinit formalitățile cerute de lege pentru a face opozabilă dobândirea fiecăruia dintre aceste drepturi. Alte forme de înstrăinare a moștenirii Art. 1.754. – (1) Dispozițiile prezentei secțiuni se aplică și altor forme de înstrăinare, fie cu titlu oneros, fie cu titlu gratuit a unei moșteniri. (2) În privința înstrăinărilor cu titlu gratuit, se aplică în mod corespunzător art.1.011, 1.018 și 1.019. Secțiunea a 4-a Alte varietăți de vânzare §1. Vânzarea cu plata prețului în rate și rezerva proprietății Rezerva proprietății și riscurile Art. 1.755. – Atunci când, într-o vânzare cu plata prețului în rate, obligația de plată este garantată cu rezerva dreptului de proprietate, cumpărătorul dobândește dreptul de proprietate la data achitării ultimei rate din preț; riscul bunului este însă transferat cumpărătorului de la momentul predării acestuia. Neplata unei singure rate din preț Art. 1.756. – În lipsa unei înțelegeri contrare, neplata unei singure rate, care nu este mai mare de o optime din preț, nu dă dreptul la rezoluțiunea contractului, iar cumpărătorul păstrează beneficiul termenului pentru ratele succesive. Rezoluțiunea contractului Art. 1.757. – (1) Când a obținut rezoluțiunea contractului pentru neplata prețului, vânzătorul este ținut să restituie toate sumele primite, dar este îndreptățit să rețină, pe lângă alte daune-interese, o compensație echitabilă pentru folosirea bunului de către cumpărător. (2) Atunci când s-a convenit ca sumele încasate cu titlu de rate să rămână, în tot sau în parte, dobândite de vânzător, instanța va putea totuși reduce aceste sume, aplicându-se în mod corespunzător dispozițiile referitoare la reducerea de către instanță a cuantumului clauzei penale. (3) Prevederile alin.(2) se aplică și în cazul contractului de leasing, precum și al celui de locațiune, dacă, în acest ultim caz, se convine ca la încetarea contractului proprietatea bunului să poată fi dobândită de locatar după plata sumelor convenite. 313 §2. Vânzarea cu opțiune de răscumpărare Noțiune și condiții Art. 1.758. – (1) Vânzarea cu opțiune de răscumpărare este o vânzare afectată de condiție rezolutorie prin care vânzătorul își rezervă dreptul de a răscumpăra bunul sau dreptul transmis cumpărătorului. (2) Opțiunea de răscumpărare nu poate fi stipulată pentru un termen mai mare de 5 ani. Dacă s-a stabilit un termen mai mare, acesta se reduce de drept la 5 ani. Exercitarea opțiunii Art. 1.759. – (1) Exercitarea opțiunii de răscumpărare de către vânzător se poate face numai dacă acesta restituie cumpărătorului prețul primit și cheltuielile pentru încheierea contractului de vânzare și realizarea formalităților de publicitate. (2) Exercitarea opțiunii obligă pe vânzător la restituirea către cumpărător a cheltuielilor pentru ridicarea și transportul bunului, a cheltuielilor necesare, precum și a celor utile, însă în acest din urmă caz numai în limita sporului de valoare. (3) În cazul în care vânzătorul nu exercită opțiunea în termenul stabilit, condiția rezolutorie care afecta vânzarea este considerată a nu se fi îndeplinit, iar dreptul cumpărătorului se consolidează. Efecte Art. 1.760. – (1) Efectele vânzării cu opțiune de răscumpărare se stabilesc potrivit dispozițiilor privitoare la condiția rezolutorie, care se aplică în mod corespunzător. Cu toate acestea, vânzătorul este ținut de locațiunile încheiate de cumpărător înaintea exercitării opțiunii, dacă au fost supuse formalităților de publicitate, dar nu mai mult de 3 ani din momentul exercitării. (2) Vânzătorul care intenționează să exercite opțiunea de răscumpărare trebuie să notifice pe cumpărător, precum și pe orice subdobânditor căruia dreptul de opțiune îi este opozabil și față de care dorește să își exercite acest drept. (3) În termen de o lună de la data notificării, vânzătorul trebuie să consemneze sumele menționate la art. 1.759 alin. (1), la dispoziția cumpărătorului sau, după caz, a terțului subdobânditor, sub sancțiunea decăderii din dreptul de a exercita opțiunea de răscumpărare. Bunul nepartajat Art. 1.761. – (1) În cazul vânzării cu opțiune de răscumpărare ce are ca obiect o cotă dintr-un bun, partajul trebuie cerut și în raport cu vânzătorul dacă acesta nu și-a exercitat încă opțiunea. (2) Vânzătorul care nu și-a exercitat opțiunea de răscumpărare în cadrul partajului decade din dreptul de opțiune, chiar și atunci când bunul este atribuit, în tot sau în parte, cumpărătorului. Sancțiunea Art. 1.762. – (1) Vânzarea cu opțiune de răscumpărare este nulă în măsura în care diferența dintre prețul răscumpărării și prețul plătit pentru vânzare depășește nivelul maxim stabilit de lege pentru dobânzi. (2) Prevederile alin.(1) se aplică și vânzărilor în care vânzătorul se obligă să răscumpere bunul vândut. 314 CAPITOLUL II Contractul de schimb Noțiunea Art. 1.763. – Schimbul este contractul prin care fiecare dintre părți, denumite copermutanți, transmite sau, după caz, se obligă să transmită un bun pentru a dobândi un altul. Aplicabilitatea dispozițiilor de la vânzare Art. 1.764. – (1) Dispozițiile privitoare la vânzare se aplică, în mod corespunzător, și schimbului. (2) Fiecare dintre părți este considerată vânzător, în ceea ce privește bunul pe care-l înstrăinează, și cumpărător, în ceea ce privește bunul pe care îl dobândește. Cheltuielile schimbului Art. 1.765. – În lipsă de stipulație contrară, părțile suportă în mod egal cheltuielile pentru încheierea contractului de schimb. CAPITOLUL III Contractul de furnizare Noțiune Art. 1.766. – (1) Contractul de furnizare este acela prin care o parte, denumită furnizor, se obligă să transmită proprietatea asupra unei cantități determinate de bunuri și să le predea, la unul sau mai multe termene ulterioare încheierii contractului ori în mod continuu, sau să presteze anumite servicii la unul sau mai multe termene ulterioare ori în mod continuu, iar cealaltă parte, denumită beneficiar, se obligă să preia bunurile sau să primească prestarea serviciilor și să plătească prețul lor. (2) În cazul furnizării de bunuri, accesoriu obligației principale, furnizorul se poate obliga să presteze beneficiarului acele servicii necesare pentru furnizarea bunurilor. (3) Dacă prin același contract se convin atât vânzarea unor bunuri, cât și furnizarea unor bunuri sau servicii, atunci contractul va fi calificat în funcție de obligația caracteristică și cea accesorie. Transmiterea dreptului de proprietate. Preluarea și predarea bunurilor Art. 1.767. – (1) Proprietatea asupra bunurilor se transferă de la furnizor la beneficiar în momentul predării acestora. Beneficiarul are obligația să preia bunurile la termenele și în condițiile prevăzute în contract. (2) Preluarea bunurilor se face prin recepția de către beneficiar, ocazie cu care se identifică și se constată cantitatea și calitatea acestora. (3) Când expedierea produselor este în seama furnizorului, produsele recepționate sunt socotite predate beneficiarului pe data predării lor către cărăuș. Prețul produselor sau serviciilor Art. 1.768. – (1) Prețul datorat de beneficiar este cel prevăzut în contract sau în lege. (2) Dacă în cursul executării contractului se modifică reglementarea legală a prețului sau mecanismului de determinare a acestuia, între părți va continua să se 315 aplice prețul sau mecanismul de determinare a acestuia stabilit inițial în contract, dacă legea nu prevede expres contrariul. (3) Dacă legea prevede expres că prețul sau modalitatea de determinare pe care le stabilește se va aplica și contractelor în curs, fiecare dintre părți poate denunța contractul în 30 de zile de la data intrării în vigoare a legii. Pe durata celor 30 de zile părțile vor aplica prețul stabilit prin contract. Subcontractarea Art. 1.769. – (1) Furnizorul poate subcontracta furnizarea bunurilor sau serviciilor către o terță persoană, cu excepția cazurilor în care contractul are un caracter strict personal sau natura contractului nu permite. (2) Există subcontractare ori de câte ori produsul sau serviciul care face obiectul contractului de furnizare este în fapt furnizat, în tot sau în parte, de către un terț cu care furnizorul a subcontractat în acest scop. Răspunderea furnizorului principal. Dreptul de regres al acestuia Art. 1.770. – În cazul subcontractării, executarea contractului de furnizare rămâne sub supravegherea furnizorului și acesta răspunde față de beneficiar pentru calitatea produselor și a serviciilor furnizate de terțul subcontractant, având însă drept de regres împotriva acestuia. Aplicabilitatea dispozițiilor de la vânzare Art. 1.771. – Dispozițiile prezentului capitol se întregesc, în mod corespunzător, cu dispozițiile privitoare la contractul de vânzare, în măsura în care nu este prevăzută o reglementare specială pentru contractul de furnizare. CAPITOLUL IV Contractul de report Noțiunea Art. 1.772. – (1) Contractul de report este acela prin care reportatorul cumpără cu plata imediată titluri de credit și valori mobiliare circulând în comerț și se obligă, în același timp, să revândă reportatului titluri sau valori mobiliare de aceeași specie, la o anumită scadență, în schimbul unei sume determinate. (2) Contractul de report se perfectează prin predarea titlurilor sau valorilor mobiliare, iar dacă acestea sunt nominative, prin îndeplinirea formalităților necesare pentru transmiterea lor. Drepturi accesorii Art. 1.773. – În lipsă de stipulație contrară, drepturile accesorii conferite de titlurile și valorile mobiliare date în report, precum dobânzile și dividendele ajunse la scadență în timpul duratei reportului, se cuvin reportatorului. Obligația reportatorului de a exercita opțiunea Art. 1.774. – (1) Reportatorul este obligat să exercite opțiunea pe seama reportatului în timpul reportului, dacă titlurile acordă un asemenea drept, în condițiile legii speciale. (2) Reportatul trebuie să pună la dispoziția reportatorului fondurile necesare, cu cel puțin 3 zile înainte de scadența termenului de opțiune. Dacă reportatul nu îndeplinește această obligație, reportatorul trebuie să vândă dreptul de opțiune în numele și pe seama reportatului. 316 Efectuarea de vărsăminte asupra titlurilor Art. 1.775. – Dacă în timpul reportului urmează a se efectua vărsăminte în contul titlurilor și valorilor mobiliare care fac obiectul reportului, reportatul trebuie să pună la dispoziția reportatorului sumele necesare, cu cel puțin 3 zile înainte de scadența vărsămintelor. În caz contrar, reportatorul poate proceda la lichidarea silită a contractului. Lichidarea reportului. Lichidarea diferențelor și reînnoirea reportului Art. 1.776. – (1) Lichidarea reportului se va face înăuntrul celei de a doua zi de lucru ce urmează scadenței. (2) Dacă la scadența termenului reportului, părțile lichidează diferențele, făcând plata, și reînnoiesc reportul asupra unor titluri sau valori mobiliare ce diferă prin calitatea sau specia lor, sau pe un alt preț, atunci se consideră că părțile au încheiat un nou contract. CAPITOLUL V Contractul de locațiune Secțiunea 1 Dispoziții generale §1. Cuprinsul contractului Noțiunea Art. 1.777. – Locațiunea este contractul prin care o parte, numită locator, se obligă să asigure celeilalte părți, numite locatar, folosința unui bun pentru o anumită perioadă, în schimbul unui preț denumit chirie. Felurile locațiunii Art. 1.778. – (1) Locațiunea bunurilor imobile și aceea a bunurilor mobile se numește închiriere, iar locațiunea bunurilor agricole poartă denumirea de arendare. (2) Dispozițiile prezentei secțiuni sunt aplicabile, în mod corespunzător, închirierii locuințelor și arendării, dacă sunt compatibile cu regulile particulare prevăzute pentru aceste contracte. (3) Locațiunea spațiilor destinate exercitării unei profesii sau întreprinderi este supusă prevederilor prezentei secțiuni, precum și dispozițiilor art.1.824 și 1.828-1.831. Bunurile ce pot face obiectul locațiunii Art. 1.779. – Toate bunurile, atât mobile cât și imobile, pot face obiectul locațiunii, dacă dintr-o prevedere legală sau din natura lor nu rezultă contrariul. Prețul locațiunii Art. 1.780. – (1) Chiria poate consta într-o sumă de bani sau în orice alte bunuri sau prestații. (2) Dispozițiile privitoare la stabilirea prețului vânzării sunt aplicabile, în mod corespunzător, și chiriei. 317 Încheierea contractului de locațiune Art. 1.781. – Contractul de locațiune se consideră încheiat îndată ce părțile au convenit asupra bunului și prețului. Locațiuni succesive Art. 1.782. – În situația unor locațiuni succesive ale căror perioade se suprapun fie și parțial, conflictul dintre locatari se rezolvă: a) în cazul imobilelor înscrise în cartea funciară, în favoarea locatarului care și-a notat dreptul în cartea funciară, dispozițiile art. 902 alin.(1) aplicându-se în mod corespunzător; b) în cazul mobilelor supuse unor formalități de publicitate, în favoarea locatarului care a îndeplinit cel dintâi aceste formalități; c) în cazul celorlalte bunuri, în favoarea locatarului care a intrat cel dintâi în folosința bunului, dispozițiile art.1.275 aplicându-se în mod corespunzător. Durata maximă a locațiunii Art. 1.783. – Locațiunile nu se pot încheia pentru o perioadă mai mare de 30 de ani. Dacă părțile stipulează un termen mai lung, acesta se reduce de drept la 30 de ani. Incapacități Art. 1.784. – (1) Dispozițiile privitoare la incapacitățile prevăzute de art. 1.654 și 1.655 sunt aplicabile, în mod corespunzător, și locațiunii. (2) De asemenea, sunt aplicabile, prin analogie, și dispozițiile art. 1.643, inclusiv atunci când există litigiu cu privire la dreptul de proprietate asupra bunului ce urmează a face obiectul locațiunii. (3) Dacă legea nu dispune altfel, locațiunile încheiate de persoanele care, potrivit legii, nu pot face decât acte de administrare nu vor depăși 5 ani. Locațiunea fără durată determinată Art. 1.785. – Dacă în contract părțile nu au arătat durata locațiunii, fără a-și fi dorit să contracteze pe o durată nedeterminată, în lipsa uzanțelor, locațiunea se consideră încheiată: a) pentru un an, în cazul locuințelor nemobilate sau spațiilor pentru exercitarea unei profesii sau întreprinderi; b) pe durata corespunzătoare unității de timp pentru care s-a calculat chiria, în cazul bunurilor mobile ori în acela al camerelor sau apartamentelor mobilate; c) pe durata locațiunii imobilului, în cazul bunurilor mobile puse la dispoziția locatarului pentru folosința unui imobil. §2. Obligațiile locatorului Obligațiile principale ale locatorului Art. 1.786. – Locatorul este ținut, chiar fără vreo stipulație expresă: a) să predea locatarului bunul dat în locațiune; b) să mențină bunul în stare corespunzătoare de folosință pe toată durata locațiunii; c) să asigure locatarului liniștita și utila folosință a bunului pe tot timpul locațiunii. Predarea bunului Art. 1.787. – Locatorul este obligat să predea bunul împreună cu toate accesoriile sale în stare corespunzătoare utilizării acestuia. 318 Sarcina reparațiilor Art. 1.788. – (1) Locatorul este obligat să efectueze toate reparațiile care sunt necesare pentru a menține bunul în stare corespunzătoare de întrebuințare pe toată durata locațiunii conform destinației stabilite potrivit art.1.799. (2) Sunt în sarcina locatarului reparațiile locative, a căror necesitate rezultă din folosința obișnuită a bunului. (3) Dacă, după încheierea contractului, se ivește nevoia unor reparații care sunt în sarcina locatorului, iar acesta din urmă, deși încunoștințat, nu începe să ia de îndată măsurile necesare, reparațiile pot fi făcute de locatar. În acest caz, locatorul este dator să restituie, în afara sumelor avansate de locatar, dobânzi socotite de la data efectuării cheltuielilor. (4) În caz de urgență, locatarul poate înștiința pe locator și după începerea reparațiilor, dobânzile la sumele avansate neputând curge decât de la data înștiințării. Asigurarea folosinței Art. 1.789. – Locatorul este obligat să întreprindă tot ceea ce este necesar pentru a asigura în mod constant locatarului folosința liniștită și utilă a bunului, fiind dator să se abțină de la orice fapt care ar împiedica, diminua sau stânjeni o asemenea folosință. Garanția contra viciilor Art. 1.790. – (1) Locatorul garantează contra tuturor viciilor lucrului care împiedică sau micșorează folosirea lui, chiar dacă nu le-a cunoscut la încheierea contractului și fără a ține seama dacă ele existau dinainte ori au survenit în cursul locațiunii. (2) Locatorul nu răspunde pentru viciile care erau aparente la data încheierii contractului. Cu toate acestea, locatorul poate fi obligat la despăgubiri pentru prejudiciile pe care viciile aparente le cauzează vieții, sănătății sau integrității corporale a locatarului. Efectele garanției contra viciilor Art. 1.791. – (1) Dacă locatorul nu înlătură viciile în cel mai scurt termen, locatarul are dreptul la o scădere proporțională a chiriei. În cazul în care viciile sunt atât de grave încât, dacă le-ar fi cunoscut, locatarul nu ar fi luat bunul în locațiune, el poate rezilia contractul, în condițiile legii. (2) Atunci când aceste vicii aduc vreun prejudiciu locatarului, locatorul poate fi obligat și la daune-interese, în afară de cazul când dovedește că nu le-a cunoscut și că, potrivit împrejurărilor, nu era dator să le cunoască. Garanția pentru lipsa calităților convenite Art. 1.792. – Dispozițiile privitoare la garanția contra viciilor ascunse se aplică și atunci când bunul dat în locațiune nu corespunde calităților convenite de către părți. Tulburările de fapt Art. 1.793. – Locatorul nu este ținut să-l garanteze pe locatar de tulburarea cauzată prin fapta unui terț care nu pretinde vreun drept asupra bunului, afară numai dacă tulburările începute înaintea predării bunului împiedică pe locatar să-l preia, caz în care dispozițiile art.1.794 alin. (2) sunt aplicabile. Tulburările de drept Art. 1.794. – (1) Dacă un terț pretinde vreun drept asupra bunului dat în locațiune, locatorul este dator să-l apere pe locatar chiar și în lipsa unei tulburări 319 de fapt. Dacă locatarul este lipsit în tot sau în parte de folosința bunului, locatorul trebuie să-l despăgubească pentru toate prejudiciile suferite din această cauză. (2) Indiferent de gravitatea tulburării, dacă i-a comunicat-o locatorului, fără ca acesta să o înlăture de îndată, locatarul poate cere o scădere proporțională a chiriei. Dacă tulburarea este atât de gravă încât, dacă ar fi cunoscut-o, locatarul nu ar fi contractat, el poate rezilia contractul în condițiile legii. (3) Locatarul care, la încheierea contractului, cunoștea cauza de evicțiune nu are dreptul la daune-interese. Chemarea în garanție a locatorului Art. 1.795. – (1) Dacă locatarul este chemat în judecată de un terț care pretinde un drept asupra bunului închiriat, inclusiv un drept de servitute, și există riscul pierderii, în tot sau în parte, a folosinței bunului, el are dreptul să ceară introducerea în proces a locatorului, în condițiile Codului de procedură civilă. (2) Locatarul va fi ținut să îl despăgubească pe locator de toate prejudiciile suferite ca urmare a necomunicării tulburării de către locatar. El nu va fi însă ținut la despăgubiri dacă dovedește că locatorul nu ar fi avut câștig de cauză sau că, având cunoștință de tulburare, nu a acționat. §3. Obligațiile locatarului Obligațiile principale Art. 1.796 – Locatarul are următoarele obligații principale: a) să ia în primire bunul dat în locațiune; b) să plătească chiria în cuantumul și la termenul stabilite prin contract; c) să folosească bunul cu prudență și diligență; d) să restituie bunul la încetarea, din orice cauză, a contractului de locațiune. Data plății chiriei Art. 1.797. – (1) În lipsă de stipulație contrară, locatarul este obligat să plătească chiria la termenele stabilite potrivit uzanțelor. (2) Dacă nu există uzanțe și în lipsa unei stipulații contrare, chiria se plătește după cum urmează: a) în avans pentru toată durata contractului, dacă aceasta nu depășește o lună; b) în prima zi lucrătoare a fiecărei luni, dacă durata locațiunii este mai mare de o lună, dar mai mică de un an; c) în prima zi lucrătoare a fiecărui trimestru, dacă durata locațiunii este de cel puțin un an. Caracterul executoriu Art. 1.798. – Contractele de locațiune încheiate în formă autentică, precum și cele încheiate prin înscris sub semnătură privată și înregistrate la organele fiscale constituie în condițiile legii titluri executorii pentru plata chiriei la termenele și în modalitățile stabilite în contract. Obligațiile privind folosirea bunului Art. 1.799. – Locatarul este obligat să folosească bunul luat în locațiune cu prudență și diligență, potrivit destinației stabilite prin contract sau, în lipsă, potrivit celei prezumate după anumite împrejurări, cum ar fi natura bunului, destinația sa anterioară ori cea potrivit căreia locatarul îl folosește. 320 Schimbarea formei ori destinației bunului. Folosirea abuzivă Art. 1.800. – Dacă locatarul modifică bunul ori îi schimbă destinația sau dacă îl întrebuințează astfel încât îl prejudiciază pe locator, acesta din urmă poate cere daune-interese și, după caz, rezilierea contractului. Înștiințarea locatorului despre nevoia de reparații Art. 1.801. – Locatarul este obligat, sub sancțiunea plății de daune-interese și a suportării oricăror alte cheltuieli, să notifice de îndată locatorului necesitatea efectuării reparațiilor care sunt în sarcina acestuia din urmă. Reparațiile locative Art. 1.802. – În lipsă de stipulație contrară, reparațiile de întreținere curentă sunt în sarcina locatarului. Lipsa de folosință în caz de reparații urgente Art. 1.803. – (1) Dacă în timpul locațiunii bunul are nevoie de reparații care nu pot fi amânate până la sfârșitul locațiunii sau a căror amânare ar expune bunul pericolului de a fi distrus, locatarul va suporta restrângerea necesară a locațiunii cauzată de aceste reparații. (2) Dacă, totuși, reparațiile durează mai mult de 10 zile, prețul locațiunii va fi scăzut proporțional cu timpul și cu partea bunului de care locatarul a fost lipsit. (3) Dacă reparațiile sunt de așa natură încât, în timpul executării lor, bunul devine impropriu pentru întrebuințarea convenită, locatarul poate rezilia contractul. Obligația de a permite examinarea bunului Art. 1.804. – Locatarul este obligat să permită examinarea bunului de către locator la intervale de timp rezonabile în raport cu natura și destinația bunului, precum și de către cei care doresc să-l cumpere sau, care, la încetarea contractului, doresc să-l ia în locațiune, fără însă ca prin aceasta să i se cauzeze o stânjenire nejustificată a folosinței bunului. §4. Sublocațiunea și cesiunea contractului de locațiune Dreptul de a subcontracta și de a ceda contractul Art. 1.805. – Locatarul poate să încheie o sublocațiune, totală sau parțială, ori chiar să cedeze locațiunea, în tot sau în parte, unei alte persoane dacă această facultate nu i-a fost interzisă în mod expres. Cu toate acestea, dacă bunul este mobil, sublocațiunea ori cesiunea nu este permisă decât cu acordul scris al locatorului. Interdicția sublocațiunii și a cesiunii Art. 1.806. – (1) Interdicția de a încheia o sublocațiune include și pe aceea de a ceda locațiunea. Interdicția de a ceda locațiunea nu include pe aceea de a încheia o sublocațiune. (2) Interdicția de a încheia o sublocațiune privește atât sublocațiunea totală, cât și pe cea parțială. Interdicția de a ceda locațiunea privește atât cesiunea totală, cât și pe cea parțială. 321 Efectele sublocațiunii. Acțiuni împotriva sublocatarului Art. 1.807. – (1) În caz de neplată a chiriei cuvenite în temeiul locațiunii, locatorul îl poate urmări pe sublocatar până la concurența chiriei pe care acesta din urmă o datorează locatarului principal. Plata anticipată a chiriei către locatarul principal nu poate fi opusă locatorului. (2) Locatorul își păstrează dreptul prevăzut la alin.(1) atunci când creanța având ca obiect chiria datorată în temeiul sublocațiunii a fost cedată. (3) Locatorul poate, de asemenea, să se îndrepte direct împotriva sublocatarului pentru a-l constrânge la executarea celorlalte obligații asumate prin contractul de sublocațiune. Efectele cesiunii locațiunii Art. 1.808. – (1) Prin cesiunea contractului de locațiune de către locatar, cesionarul dobândește drepturile și este ținut de obligațiile locatarului izvorâte din contractul de locațiune. (2) Dispozițiile privind cesiunea contractului se aplică în mod corespunzător. §5. Expirarea termenului și tacita relocațiune Expirarea termenului Art. 1.809. – (1) Contractul de locațiune încetează de drept la expirarea termenului convenit de părți sau, după caz, prevăzut de lege, fără a fi necesară o înștiințare prealabilă. (2) În privința obligației de restituire a bunului dat în locațiune, contractul încheiat pe durată determinată și constatat prin înscris autentic constituie, în condițiile legii, titlu executoriu la expirarea termenului. (3) Dispozițiile alin. (2) se aplică în mod corespunzător și contractului încheiat pe perioadă determinată prin înscris sub semnătură privată și înregistrat la organul fiscal competent. Tacita relocațiune Art. 1.810. – (1) Dacă, după împlinirea termenului, locatarul continuă să dețină bunul și să-și îndeplinească obligațiile fără vreo împotrivire din partea locatorului se consideră încheiată o nouă locațiune, în condițiile celei vechi, inclusiv în privința garanțiilor. (2) Noua locațiune va fi însă pe durată nedeterminată, dacă prin lege sau convenția părților nu se prevede altfel. §6. Înstrăinarea bunului dat în locațiune Opozabilitatea contractului de locațiune față de dobânditor Art. 1.811. – Dacă bunul dat în locațiune este înstrăinat, dreptul locatarului este opozabil dobânditorului, după cum urmează: a) în cazul imobilelor înscrise în cartea funciară, dacă locațiunea a fost notată în cartea funciară; b) în cazul imobilelor neînscrise în cartea funciară, dacă data certă a locațiunii este anterioară datei certe a înstrăinării; c) în cazul mobilelor supuse unor formalități de publicitate, dacă locatarul a îndeplinit aceste formalități; d) în cazul celorlalte bunuri mobile, dacă la data înstrăinării bunul se afla în folosința locatarului. 322 Încetarea locațiunii în caz de înstrăinare Art. 1.812. – (1) Locațiunea încetează în cazul în care prin contractul de locațiune s-a prevăzut încetarea pe motiv de înstrăinare. (2) Cu toate acestea, locațiunea rămâne opozabilă dobânditorului chiar și după ce locatarului i s-a notificat înstrăinarea, pentru un termen de două ori mai mare decât cel care s-ar fi aplicat notificării denunțării contractului, conform prevederilor art.1.816 alin.(2). (3) Locatarul căruia i s-a comunicat încetarea contractului cu respectarea prevederilor alin.(2) nu are drept la despăgubire nici împotriva locatorului, nici împotriva dobânditorului. Raporturile dintre locatar și dobânditor Art. 1.813. – (1) În cazurile prevăzute la art.1.811, dobânditorul se subrogă în toate drepturile și obligațiile locatorului care izvorăsc din locațiune. (2) Dacă dobânditorul nu își execută obligațiile, locatorul răspunde solidar cu acesta pentru despăgubirile datorate locatarului. Efectele garanțiilor constituite de locatar Art. 1.814. – Când locatarul bunului înstrăinat a dat garanții locatorului pentru îndeplinirea obligațiilor sale, dobânditorul se subrogă în drepturile izvorând din aceste garanții, în condițiile legii. Cesiunea și plata anticipată a chiriei Art. 1.815. – Plata anticipată a chiriei sau cesiunea creanței privind chiria nu poate fi opusă dobânditorului decât dacă, în privința acesteia, au fost îndeplinite, înainte ca înstrăinarea să devină opozabilă locatarului, formalitățile de publicitate prevăzute de lege sau dacă plata anticipată ori cesiunea a fost cunoscută de dobânditor pe altă cale. §7. Încetarea contractului Denunțarea contractului Art. 1.816. – (1) Dacă locațiunea a fost făcută fără determinarea duratei, oricare dintre părți poate denunța contractul prin notificare. (2) Notificarea făcută cu nerespectarea termenului de preaviz stabilit de lege sau, în lipsă, de uzanțe, nu produce efecte decât de la împlinirea acelui termen. (3) La împlinirea termenului de preaviz, obligația de restituire a bunului devine exigibilă, iar contractul de locațiune încheiat în condițiile prevăzute de art. 1.809 alin. (2) sau (3), după caz, constituie, în condițiile legii, titlu executoriu cu privire la această obligație. Rezilierea locațiunii Art. 1.817. – Neexecutarea obligațiilor născute din contract conferă părții prejudiciate dreptul de a rezilia locațiunea, cu daune-interese dacă este cazul, potrivit legii. Imposibilitatea folosirii bunului Art. 1.818. – (1) Dacă bunul este distrus în întregime sau nu mai poate fi folosit potrivit destinației stabilite, locațiunea încetează de drept. (2) Dacă imposibilitatea folosirii bunului este numai parțială, locatarul poate, după împrejurări, să ceară fie rezilierea locațiunii, fie reducerea proporțională a chiriei. (3) Atunci când bunul este doar deteriorat, locațiunea continuă, fiind 323 aplicabile dispozițiile art.1.788. (4) În toate cazurile în care imposibilitatea totală sau parțială de folosire a bunului este fortuită, locatarul nu are drept la daune-interese. Desființarea titlului locatorului Art. 1.819. – (1) Desființarea dreptului care permitea locatorului să asigure folosința bunului închiriat determină încetarea de drept a contractului de locațiune. (2) Cu toate acestea, locațiunea va continua să producă efecte și după desființarea titlului locatorului pe durata stipulată de părți, fără a se depăși un an de la data desființării titlului locatorului, însă numai dacă locatarul a fost de bună-credință la încheierea locațiunii. Moartea locatorului sau a locatarului Art. 1.820. – (1) Locațiunea nu încetează prin moartea locatorului sau a locatarului. (2) Cu toate acestea, în cazul locațiunii cu durată determinată, moștenitorii locatarului pot denunța contractul în termen de 60 de zile de la data la care au luat cunoștință de moartea locatarului și existența locațiunii. Restituirea bunului Art. 1.821. – (1) La încetarea locațiunii, locatarul este obligat să restituie bunul luat în locațiune în starea în care l-a primit, în afară de ceea ce a pierit sau s-a deteriorat din cauza vechimii. (2) Până la proba contrară, locatarul este prezumat că a primit bunul în stare corespunzătoare de întrebuințare potrivit destinației stabilite. (3) Restituirea bunurilor mobile luate în locațiune se face în locul în care au fost predate. Răspunderea locatarului pentru bunul închiriat Art. 1.822. – (1) Locatarul răspunde pentru degradarea bunului închiriat în timpul folosinței sale, inclusiv cea cauzată de incendiu, dacă nu dovedește că a survenit fortuit. (2) El răspunde inclusiv pentru degradarea cauzată de membrii familiei sale, de sublocatarul său, ca și de fapta altor persoane cărora le-a îngăduit în orice mod folosirea, deținerea sau accesul la bun. Îmbunătățirile făcute de locatar Art. 1.823. – (1) Locatorul are dreptul de a păstra lucrările adăugate și autonome efectuate asupra bunului pe durata locațiunii și nu poate fi obligat la despăgubiri decât dacă locatarul a efectuat lucrările cu acordul prealabil al locatorului. (2) Dacă lucrările au fost efectuate fără acordul prealabil al locatorului, acesta poate alege să ceară locatarului aducerea bunului în starea inițială, precum și plata de despăgubiri pentru orice pagubă ar fi cauzată bunului de către locatar. (3) În cazul în care nu a avut acordul prealabil al locatorului, locatarul nu poate invoca, în niciun caz, dreptul de retenție. (4) Dispozițiile art.1.788 alin.(3) și (4) rămân aplicabile. 324 Secțiunea a 2-a Reguli particulare în materia închirierii locuințelor Închirierea făcută fără determinarea duratei Art. 1.824. – (1) Atunci când contractul de închiriere s-a încheiat fără determinarea duratei și nu s-a convenit altfel, chiriașul poate denunța contractul prin notificare, cu respectarea unui termen de preaviz care nu poate fi mai mic decât sfertul intervalului de timp pentru care s-a stabilit plata chiriei. (2) În cazul prevăzut la alin.(1), locatorul poate denunța contractul prin notificare cu respectarea unui termen de preaviz care nu poate fi mai mic de: a) 60 de zile, dacă intervalul de timp pentru care s-a stabilit plata chiriei este de o lună sau mai mare; b) 15 zile, dacă intervalul de timp pentru care s-a stabilit plata chiriei este mai mic de o lună. Denunțarea închirierii încheiate pe durată determinată Art. 1.825. – (1) Dacă închirierea este pe durată determinată, locatarul poate denunța unilateral contractul prin notificare, cu respectarea unui termen de preaviz de cel puțin 60 de zile. Orice clauză contrară este considerată nescrisă. (2) În cazul în care închirierea este pe durată determinată iar în contract s-a prevăzut că locatorul poate denunța unilateral contractul în vederea satisfacerii nevoilor locative proprii sau ale familiei sale, acestei denunțări i se aplică termenul de preaviz prevăzut la art.1.824 alin.(2). Clauze nescrise Art. 1.826. – Este considerată nescrisă orice clauză în temeiul căreia: a) chiriașul este obligat să încheie o asigurare cu un asigurător impus de locator; b) se prevede răspunderea solidară sau indivizibilă a chiriașilor din apartamente diferite situate în același imobil în cazul degradării elementelor de construcții și a instalațiilor, obiectelor și dotărilor aferente părților comune ale imobilului; c) chiriașul se obligă să recunoască sau să plătească în avans, cu titlu de reparații locative, sume stabilite pe baza estimărilor făcute exclusiv de locator; d) locatorul este îndreptățit să diminueze sau să suprime, fără contraprestație echivalentă, prestațiile la care s-a obligat prin contract. Vicii care amenință sănătatea ori integritatea corporală Art. 1.827. – (1) Dacă imobilul închiriat, prin structură sau prin starea sa, constituie o primejdie gravă pentru sănătatea celor care lucrează sau locuiesc în el, chiriașul, chiar dacă a renunțat la acest drept, va putea rezilia contractul de închiriere, în condițiile legii. (2) Chiriașul are dreptul și la daune-interese dacă, la data încheierii contractului, nu a cunoscut viciile bunului. Dreptul de preferință al chiriașului la închiriere Art. 1.828. – (1) La încheierea unui nou contract de închiriere a locuinței, chiriașul are, la condiții egale, drept de preferință. El nu are, însă, acest drept atunci când nu și-a executat obligațiile născute în baza închirierii anterioare. (2) Dispozițiile referitoare la exercitarea dreptului de preempțiune în materia 325 vânzării sunt aplicabile în mod corespunzător. Folosirea părților și instalațiilor comune ale clădirii Art. 1.829. – (1) În clădirile cu mai multe apartamente, chiriașii au dreptul de a întrebuința părțile și instalațiile de folosință comună ale clădirii potrivit cu destinația fiecăreia. (2) Chiriașii sunt obligați să contribuie la cheltuielile pentru iluminarea, încălzirea, curățirea părților și instalațiilor de folosință comună, precum și la orice alte cheltuieli pe care legea le stabilește în sarcina lor. Rezilierea contractului Art. 1.830. – (1) Rezilierea contractului de închiriere poate fi obținută de partea care este prejudiciată prin neexecutarea obligațiilor ce revin celeilalte părți. (2) De asemenea, locatorul poate cere instanței rezilierea contractului de închiriere și în cazul în care chiriașul, membrii familiei sale sau alte persoane cărora acesta din urmă le-a îngăduit, în orice mod, folosirea, deținerea sau accesul în locuință, fie au un comportament care face imposibilă conviețuirea cu celelalte persoane care locuiesc în același imobil sau în imobile aflate în vecinătate, fie împiedică folosirea normală a locuinței sau a părților comune. Evacuarea chiriașului Art. 1.831. – (1) Dacă prin lege nu se prevede altfel, evacuarea chiriașului se face în baza unei hotărâri judecătorești. (2) Chiriașul este obligat la plata chiriei prevăzute în contract până la data eliberării efective a locuinței, precum și la repararea prejudiciilor de orice natură cauzate locatorului până la acea dată. Alte persoane care locuiesc împreună cu chiriașul Art. 1.832. – (1) În lipsa unei interdicții stipulate în acest sens, și alte persoane pot locui împreună cu chiriașul, caz în care vor fi ținute solidar cu acesta, pe durata folosinței exercitate, pentru oricare dintre obligațiile izvorâte din contract. (2) Încetarea, din orice cauză, a contractului de închiriere, precum și hotărârea judecătorească de evacuare a chiriașului sunt de drept opozabile și se execută împotriva tuturor persoanelor care locuiesc, cu titlu sau fără titlu, împreună cu chiriașul. Subînchirierea și cesiunea contractului de închiriere Art. 1.833. – Chiriașul poate ceda contractul de închiriere a locuinței sau subînchiria locuința numai cu acordul scris al locatorului, caz în care, în lipsa unei stipulații contrare, cesionarul, respectiv sublocatarul, răspunde solidar cu chiriașul pentru obligațiile asumate față de locator prin contractul de închiriere. Decesul chiriașului Art. 1.834. – (1) Contractul de închiriere a locuinței încetează în termen de 30 de zile de la decesul chiriașului. (2) Subînchirierea consimțită de chiriaș încetează la expirarea termenului prevăzut la alin.(1). Locuințe cu destinație specială Art. 1.835. – Regimul închirierii prevăzut de legea specială pentru locuințele sociale, locuințele de necesitate, locuințele de serviciu, locuințele de intervenție și locuințele de protocol se întregește cu prevederile prezentului cod. 326 Secțiunea a 3-a Reguli particulare în materia arendării Bunuri ce pot fi arendate Art. 1.836. – Pot fi arendate orice bunuri agricole, cum ar fi: a) terenurile cu destinație agricolă, și anume terenuri agricole productive – arabile, viile, livezile, pepinierele viticole, pomicole, arbuștii fructiferi, plantațiile de hamei și duzi, pășunile împădurite, terenurile ocupate cu construcții și instalații agrozootehnice, amenajările piscicole și de îmbunătățiri funciare, drumurile tehnologice, platformele și spațiile de depozitare care servesc nevoilor producției agricole și terenurile neproductive care pot fi amenajate și folosite pentru producția agricolă; b) animalele, construcțiile de orice fel, mașinile, utilajele și alte asemenea bunuri destinate exploatării agricole. Arendarea făcută pe durată nedeterminată Art. 1.837. – Dacă durata nu este determinată, arendarea se consideră a fi făcută pentru toată perioada necesară recoltării fructelor pe care bunul agricol urmează să le producă în anul agricol în care se încheie contractul. Condițiile de formă Art. 1.838. – (1) Contractul de arendare trebuie încheiat în formă scrisă, sub sancțiunea nulității absolute. (2) Sub sancțiunea unei amenzi civile stabilite de instanța de judecată pentru fiecare zi de întârziere, arendașul trebuie să depună un exemplar al contractului la consiliul local în a cărui rază teritorială se află bunurile agricole arendate, pentru a fi înregistrat într-un registru special ținut de secretarul consiliului local. (3) Când bunurile arendate sunt situate în raza teritorială a mai multor consilii locale, câte un exemplar al contractului se depune la fiecare consiliu local în a cărui rază teritorială sunt situate bunurile arendate. (4) Dispozițiile în materie de carte funciară rămân aplicabile. (5) Toate cheltuielile legate de încheierea, înregistrarea și publicitatea contractului de arendare revin arendașului. Schimbarea categoriei de folosință Art. 1.839. – Arendașul poate schimba categoria de folosință a terenului arendat numai cu acordul prealabil, dat în scris, de către proprietar și cu respectarea dispozițiilor legale în vigoare. Asigurarea bunurilor arendate Art. 1.840. – Arendașul este obligat, chiar în lipsă de stipulație expresă, să asigure bunurile agricole pentru riscul pierderii recoltei ori al pieirii animalelor din cauza unor calamități naturale. Reducerea arendei stabilite în bani în cazul pieirii recoltei Art. 1.841. – (1) Atunci când, pe durata arendării, întreaga recoltă a unui an sau cel puțin o jumătate din ea a pierit fortuit, arendașul poate cere reducerea proporțională a arendei dacă aceasta a fost stabilită într-o cantitate determinată de produse agricole, într-o sumă de bani determinată sau într-o sumă de bani determinabilă în funcție de valoarea unei cantități determinate de produse agricole. (2) Dacă arendarea este făcută pe mai mulți ani, reducerea nu se va stabili decât la sfârșitul arendării, când se va face o compensare a recoltelor tuturor 327 anilor de folosință. Excepții Art. 1.842. – (1) Arendașul nu poate obține reducerea arendei în cazul în care pieirea recoltei a avut loc după ce a fost culeasă. (2) Reducerea arendei nu va putea fi cerută nici atunci când cauza pagubei era cunoscută la data încheierii contractului. Riscul pieirii fructelor în cazul în care arenda se plătește în fructe Art. 1.843. – (1) Atunci când arenda este stabilită într-o cotă din fructe sau într-o sumă de bani determinabilă în funcție de valoarea unei astfel de cote, pieirea fortuită, în tot sau în parte, a fructelor de împărțit este suportată proporțional și nu dă niciuneia dintre părți acțiune în despăgubire împotriva celeilalte. (2) Dacă însă pieirea s-a produs după culegerea fructelor și una dintre părți întârzie în mod culpabil predarea sau recepția lor, cota cuvenită acesteia se reduce cu fructele pierdute, iar cota celeilalte părți se consideră ca și cum nu ar fi survenit nicio pierdere, afară numai dacă fructele ar fi pierit chiar dacă predarea și recepția fructelor se făcea la timp. Plata arendei în fructe Art. 1.844. – Atunci când arenda se plătește în fructe, în lipsa altui termen prevăzut în contract, arendașul este de drept în întârziere pentru predarea lor de la data culegerii, iar arendatorul este de drept în întârziere pentru recepție de la data la care a fost notificat în scris de către arendaș. Caracterul executoriu Art. 1.845. – Contractele de arendare încheiate în formă autentică, precum și cele înregistrate la consiliul local constituie, în condițiile legii, titluri executorii pentru plata arendei la termenele și în modalitățile stabilite în contract. Cesiunea arendării Art. 1.846. – Cu acordul scris al arendatorului, arendașul poate să cesioneze contractul de arendare soțului care participă la exploatarea bunurilor arendate sau descendenților săi majori. Interdicția subarendării Art. 1.847. – (1) Nu sunt permise oficiile de arendași. (2) Subarendarea totală sau parțială este interzisă, sub sancțiunea nulității absolute. Reînnoirea arendării Art. 1.848. – (1) Contractul de arendare se reînnoiește de drept, pentru aceeași durată, dacă niciuna dintre părți nu a comunicat cocontractantului, în scris, refuzul său cu cel puțin 6 luni înainte de expirarea termenului, iar, în cazul terenurilor cu destinație agricolă, cu cel puțin un an. (2) Dacă durata contractului de arendare este de un an sau mai scurtă, termenele de refuz al reînnoirii prevăzute la alin.(1) se reduc la jumătate. Dreptul de preempțiune Art. 1.849. – Arendașul are drept de preempțiune cu privire la bunurile agricole arendate, care se exercită potrivit art.1.730-1.739. Cazuri speciale de încetare a contractului Art. 1.850. – Contractul de arendare încetează prin decesul, incapacitatea sau falimentul arendașului. 328 CAPITOLUL VI Contractul de antrepriză Secțiunea 1 Reguli comune privind contractul de antrepriză §1. Dispoziții generale Noțiune Art. 1.851. – (1) Prin contractul de antrepriză, antreprenorul se obligă ca, pe riscul său, să execute o anumită lucrare, materială ori intelectuală, sau să presteze un anumit serviciu pentru beneficiar, în schimbul unui preț. (2) Dispozițiile prezentei secțiuni sunt aplicabile, în mod corespunzător, și antreprizei pentru lucrări de construcții, dacă sunt compatibile cu regulile particulare prevăzute pentru acest contract. Contractul de subantrepriză Art. 1.852. – (1) Prin contractul de subantrepriză antreprenorul poate încredința unuia sau mai multor subantreprenori executarea unor părți ori elemente ale lucrării sau serviciilor, afară de cazul în care contractul de antrepriză a fost încheiat în considerarea persoanei sale. (2) În raporturile cu beneficiarul, antreprenorul răspunde pentru fapta subantreprenorului la fel ca pentru propria sa faptă. (3) Subantrepriza este supusă dispozițiilor prevăzute pentru contractul de antrepriză. Incapacități Art. 1.853. – Dispozițiile art.1.655 alin.(1) se aplică în mod corespunzător și contractului de antrepriză. Prețul Art. 1.854. – (1) Prețul antreprizei poate consta într-o sumă de bani sau în orice alte bunuri sau prestații. (2) Prețul trebuie să fie serios și determinat sau cel puțin determinabil. (3) Atunci când contractul nu cuprinde clauze referitoare la preț, beneficiarul datorează prețul prevăzut de lege ori calculat potrivit legii, sau, în lipsa unor asemenea prevederi legale, prețul stabilit în raport cu munca depusă și cheltuielile necesare pentru executarea lucrării ori prestarea serviciului, avându-se în vedere și uzanțele existente. Delimitarea față de vânzare Art. 1.855. – Contractul este de vânzare iar nu de antrepriză atunci când, potrivit intenției părților, executarea lucrării nu constituie scopul principal al contractului, avându-se în vedere și valoarea bunurilor furnizate. Acțiunea directă a lucrătorilor Art. 1.856. – În măsura în care nu au fost plătite de antreprenor, persoanele care, în baza unui contract încheiat cu acesta, au desfășurat o activitate pentru prestarea serviciilor sau executarea lucrării contractate, au acțiune directă împotriva beneficiarului, până la concurența sumei pe care acesta din urmă o datorează 329 antreprenorului la momentul introducerii acțiunii. §2. Obligațiile părților Procurarea, păstrarea și întrebuințarea materialelor Art. 1.857. – (1) Dacă din lege sau din contract nu rezultă altfel, antreprenorul este obligat să execute lucrarea cu materialele sale. (2) Antreprenorul care lucrează cu materialele sale răspunde pentru calitatea acestora potrivit dispozițiilor de la contractul de vânzare. (3) Antreprenorul căruia beneficiarul i-a încredințat materialele este obligat să le păstreze și să le întrebuințeze potrivit destinației lor, conform regulilor tehnice aplicabile, să justifice modul în care acestea au fost întrebuințate și să restituie ceea ce nu a fost folosit la executarea lucrării. Informarea beneficiarului Art. 1.858. – Antreprenorul este obligat să îl informeze fără întârziere pe beneficiar dacă normala executare a lucrării, trăinicia ei sau folosirea potrivit cu destinația acesteia ar fi primejduită din cauza: a) materialelor procurate sau a celorlalte mijloace pe care, potrivit contractului, beneficiarul le-a pus la dispoziție; b) instrucțiunilor necorespunzătoare date de beneficiar; c) existenței sau ivirii unor împrejurări pentru care antreprenorul nu este ținut să răspundă. Neluarea măsurilor necesare de către beneficiar Art. 1.859. – (1) În cazul în care beneficiarul, deși a fost înștiințat de către antreprenor în condițiile art.1.858, nu ia măsurile necesare într-un termen potrivit cu împrejurările, antreprenorul poate rezilia contractul sau poate continua executarea acestuia pe riscul beneficiarului, notificându-l în acest sens. (2) Cu toate acestea, dacă lucrarea ar fi de natură să amenințe sănătatea sau integritatea corporală a persoanelor, antreprenorul este obligat să ceară rezilierea contractului, sub sancțiunea de a prelua riscul și de a răspunde pentru prejudiciile cauzate inclusiv terților. Pieirea lucrării înainte de recepție Art. 1.860. – (1) Dacă anterior recepției lucrarea piere ori se deteriorează din cauze neimputabile beneficiarului, antreprenorul care a procurat materialul este dator să o refacă pe cheltuiala sa și cu respectarea condițiilor și termenelor inițiale, ținând seama, dacă este cazul, de regulile privind suspendarea fortuită a executării obligației. (2) Atunci când materialul a fost procurat de beneficiar, acesta este ținut să suporte cheltuielile refacerii lucrării numai dacă pieirea s-a datorat unui viciu al materialelor. În celelalte cazuri, beneficiarul este obligat să furnizeze din nou materialele, dacă pieirea sau deteriorarea nu este imputabilă antreprenorului. (3) Dispozițiile prezentului articol nu sunt aplicabile atunci când pieirea sau deteriorarea are loc după recepția lucrării, situație în care antreprenorul rămâne răspunzător, dacă este cazul, în temeiul garanției contra viciilor și pentru calitățile convenite. Controlul executării lucrării Art. 1.861. – Beneficiarul are dreptul ca, pe propria sa cheltuială, să controleze lucrarea în cursul executării ei, fără a-l stânjeni în mod nejustificat pe 330 antreprenor, precum și să-i comunice acestuia observațiile sale. Recepția lucrării Art. 1.862. – (1) De îndată ce a primit comunicarea prin care antreprenorul îl înștiințează că lucrarea este finalizată, beneficiarul are obligația ca, într-un termen rezonabil potrivit naturii lucrării și uzanțelor din domeniu, să o verifice și, dacă aceasta corespunde condițiilor stabilite prin contract, să o recepționeze, precum și, atunci când este cazul, să o ridice. (2) Dacă, fără motive temeinice, beneficiarul nu se prezintă sau nu comunică neîntârziat antreprenorului rezultatul verificării, lucrarea se socotește recepționată fără rezerve. (3) Beneficiarul care a recepționat lucrarea fără rezerve nu mai are dreptul de a invoca viciile aparente ale lucrării sau lipsa aparentă a calităților convenite. Garanția contra viciilor și pentru calitățile convenite Art. 1.863. – Antreprenorul datorează garanție contra viciilor lucrării și pentru calitățile convenite potrivit dispozițiilor privind garanția contra viciilor lucrului vândut, care se aplică în mod corespunzător. Exigibilitatea prețului Art. 1.864. – (1) Atunci când obiectul contractului este o lucrare, beneficiarul este obligat să plătească antreprenorului prețul la data și locul recepției întregii lucrări, dacă prin lege sau contract nu se prevede altfel. (2) În cazul în care lucrarea a pierit ori s-a deteriorat înainte de recepție, fără vina beneficiarului, antreprenorul nu are dreptul la preț atunci când el a dat materialul sau când pieirea ori deteriorarea a avut o altă cauză decât viciile materialului dat de beneficiar. În acest caz, contractul rămâne în ființă, fiind aplicabile dispozițiile art.1.860. Prețul estimat Art. 1.865. – (1) Atunci când, cu ocazia încheierii contractului, prețul lucrărilor sau al serviciilor a făcut obiectul unei estimări, antreprenorul trebuie să justifice orice creștere a prețului. (2) Beneficiarul nu este ținut să plătească această creștere decât în măsura în care ea rezultă din lucrări sau servicii care nu puteau fi prevăzute de către antreprenor la momentul încheierii contractului. Prețul stabilit în funcție de valoarea lucrărilor sau serviciilor Art. 1.866. – Dacă prețul este stabilit în funcție de valoarea lucrărilor executate, a serviciilor prestate sau a bunurilor furnizate, antreprenorul este ținut, la cererea beneficiarului, să-i dea socoteală despre stadiul lucrărilor, despre serviciile deja prestate și despre cheltuielile deja efectuate. Prețul forfetar Art. 1.867. – (1) Atunci când contractul este încheiat pentru un preț global, beneficiarul trebuie să plătească prețul convenit și nu poate cere o diminuare a acestuia motivând că lucrarea sau serviciul a necesitat mai puțină muncă ori a costat mai puțin decât s-a prevăzut. (2) Tot astfel, antreprenorul nu poate pretinde o creștere a prețului pentru motive opuse celor menționate la alin.(1). (3) Prețul forfetar rămâne neschimbat, cu toate că s-au adus modificări cu privire la condițiile de executare inițial prevăzute, dacă părțile nu au convenit altfel. 331 Vânzarea bunurilor neridicate în termen Art. 1.868. – (1) Dacă antreprenorul s-a obligat să execute o lucrare cu materialul beneficiarului sau să presteze un serviciu cu privire la un bun pe care beneficiarul i l-a predat în acest scop, iar acesta din urmă nu ridică bunul în termen de 6 luni socotit din ziua convenită pentru recepție sau, când lucrarea ori serviciul s-a finalizat mai târziu, de la data finalizării, antreprenorul, după ce a înștiințat în scris pe beneficiar, are dreptul să vândă bunul cu diligența unui mandatar cu titlu gratuit al beneficiarului. (2) După reținerea prețului lucrării și a cheltuielilor de vânzare, antreprenorul va consemna diferența la dispoziția beneficiarului. (3) Dispozițiile prezentului articol nu sunt aplicabile în cazul în care beneficiarul introduce împotriva antreprenorului o acțiune întemeiată pe neexecutarea sau executarea necorespunzătoare a lucrării. Ipoteca legală Art. 1.869. – Pentru garantarea plății prețului datorat pentru lucrare, antreprenorul beneficiază de o ipotecă legală asupra lucrării, constituită și conservată în condițiile legii. §3. Încetarea contractului Decesul beneficiarului Art. 1.870. – Decesul beneficiarului nu determină încetarea contractului, decât dacă aceasta face imposibilă sau inutilă executarea sa. Decesul antreprenorului sau incapacitatea sa de a executa contractul Art. 1.871. – (1) În cazul în care antreprenorul decedează sau devine, fără culpa sa, incapabil de a finaliza lucrarea sau de a presta serviciul, contractul încetează dacă a fost încheiat în considerarea aptitudinilor personale ale antreprenorului. (2) Beneficiarul este ținut să recepționeze partea deja executată, dacă o poate folosi. (3) De asemenea, în cazul prevăzut la alin.(1), beneficiarul este obligat să plătească, în proporție cu prețul convenit, valoarea lucrărilor efectuate și a cheltuielilor făcute în vederea finalizării lucrării, însă numai în măsura în care aceste lucrări și cheltuieli îi sunt de folos. (4) Beneficiarul are dreptul, cu condiția de a plăti o indemnizație adecvată, să ceară predarea materialelor pregătite și a planurilor pe cale de a fi puse în executare, dispozițiile legale privitoare la drepturile de proprietate intelectuală rămânând aplicabile. Rezilierea contractului din culpa antreprenorului Art. 1.872. – Beneficiarul poate rezilia contractul în următoarele cazuri: a) respectarea termenului convenit pentru recepția lucrării a devenit vădit imposibilă; b) lucrarea sau serviciul nu se execută în modul convenit și, într-un termen stabilit de beneficiar potrivit cu împrejurările, antreprenorul nu remediază lipsurile constatate și nu schimbă pentru viitor modul de executare a lucrării sau serviciului; c) pentru neexecutarea altor obligații ce revin antreprenorului potrivit legii sau în temeiul contractului. 332 Rezilierea contractului din culpa beneficiarului Art. 1.873. – Dacă antreprenorul nu poate începe sau continua executarea contractului din cauza neîndeplinirii de către beneficiar a propriilor obligații, antreprenorul este îndreptățit să obțină rezilierea contractului, cu daune-interese, dacă este cazul. Secțiunea a 2-a Contractul de antrepriză pentru lucrări de construcții Noțiunea Art. 1.874. – Prin contractul de antrepriză pentru lucrări de construcții, antreprenorul se obligă să execute lucrări care, potrivit legii, necesită eliberarea autorizației de construire. Obligații accesorii ale beneficiarului Art. 1.875. – Beneficiarul este obligat să permită antreprenorului, în măsura în care este necesară pentru executarea lucrării, folosirea căilor de acces, a instalațiilor proprii de alimentare cu apă și a altor utilități ce deservesc imobilul. Controlul executării lucrărilor Art. 1.876. – (1) În cursul executării contractului, beneficiarul are dreptul ca, fără a stânjeni activitatea normală a antreprenorului, să controleze stadiul de execuție, calitatea și aspectul lucrărilor efectuate și ale materialelor întrebuințate, precum și orice alte aspecte referitoare la îndeplinirea de către antreprenor a obligațiilor sale contractuale. (2) Beneficiarul comunică antreprenorului constatările și instrucțiunile sale în scris, dacă nu s-a convenit altfel. (3) La finalizarea acelei părți din lucrare ce urmează a fi acoperită prin executarea ulterioară a altor lucrări sau prin montarea unor elemente de construcții, antreprenorul și beneficiarul sunt obligați să constate împreună existența părții finalizate și conformitatea acesteia cu dispozițiile legale și clauzele contractului. În acest scop, dacă nu s-a convenit altfel, antreprenorul îl convoacă pe beneficiar la locul executării lucrării înăuntrul unui termen rezonabil, a cărui întindere se stabilește, potrivit uzanțelor existente, în raport cu natura lucrării și locul situării acesteia. În cazul în care beneficiarul nu se prezintă la termenul comunicat în scris sau pe altă cale convenită de către părți, antreprenorul poate întocmi singur actul de constatare a lucrării ce urmează a fi acoperită. Împrejurări care împiedică executarea lucrărilor Art. 1.877. – (1) În cazul în care, în cursul executării contractului, constată greșeli sau lipsuri în lucrările de proiectare în temeiul cărora s-a încheiat contractul, antreprenorul este obligat să comunice de îndată beneficiarului și proiectantului constatările sale, împreună cu propunerile de remediere, în măsura în care acestea intră în domeniul pregătirii sale profesionale, precum și să ceară beneficiarului să ia măsurile corespunzătoare. (2) Dacă beneficiarul, luând și avizul proiectantului, nu comunică de îndată măsurile luate pentru înlăturarea greșelilor sau lipsurilor semnalate, ori dacă măsurile luate nu sunt corespunzătoare, antreprenorul poate să suspende executarea lucrărilor, înștiințându-i de îndată despre aceasta pe beneficiar și proiectant. 333 Recepția lucrărilor. Riscul contractului Art. 1.878. – (1) După finalizarea construcției, se va proceda, în condițiile legii, la recepția provizorie la terminarea lucrării urmată de recepția finală. (2) Riscurile trec asupra beneficiarului de la data recepției provizorii la terminarea lucrării. Răspunderea pentru vicii Art. 1.879. – (1) Termenele de garanție contra viciilor lucrării sunt stabilite de legea specială. (2) Arhitectul sau inginerul este exonerat de răspunderea pentru viciile lucrării numai dacă dovedește că acestea nu rezultă din culpa sa cu privire la expertizele sau planurile pe care le-a furnizat și, dacă este cazul, cu privire la coordonarea sau supravegherea lucrărilor. (3) Antreprenorul este exonerat de răspundere numai dacă dovedește că viciile rezultă dintr-o culpă în expertizele sau în planurile arhitectului ori ale inginerului ales de către beneficiar. Subantreprenorul nu este exonerat decât dacă dovedește că viciile rezultă din deciziile antreprenorului sau din expertizele ori planurile arhitectului sau ale inginerului. (4) Fiecare dintre părțile prevăzute la alin.(2) și (3) poate fi exonerată de răspundere dacă dovedește că aceste vicii rezultă din deciziile impuse de beneficiar în alegerea solului sau a materialelor ori în alegerea subantreprenorilor, a experților sau a metodelor de construire. Exonerarea de răspundere nu operează atunci când aceste vicii, deși puteau să fie prevăzute în cursul executării lucrării, nu au fost notificate beneficiarului. Prevederile art.1.859 rămân aplicabile. Începutul prescripției privind răspunderea pentru vicii Art. 1.880. – (1) Prescripția dreptului la acțiune pentru vicii aparente începe să curgă de la data recepției finale sau, după caz, a împlinirii termenului acordat antreprenorului prin procesul-verbal de recepție finală, pentru înlăturarea viciilor constatate. (2) Prescripția dreptului la acțiune pentru viciile lucrării de proiectare începe să curgă odată cu prescripția dreptului la acțiune pentru viciile lucrărilor executate de antreprenor, afară numai dacă viciile lucrărilor de proiectare au fost descoperite mai înainte, caz în care prescripția va începe să curgă de la data descoperirii acestora. CAPITOLUL VII Contractul de societate Secțiunea 1 Dispoziții generale Noțiunea Art. 1.881. – (1) Prin contractul de societate două sau mai multe persoane se obligă reciproc să coopereze pentru desfășurarea unei activități și să contribuie la aceasta prin aporturi banesti, în bunuri, în cunoștințe specifice sau prestații, cu scopul de a împărți beneficiile sau de a se folosi de economia ce ar putea rezulta. (2) Fiecare asociat contribuie la suportarea pierderilor proporțional cu participarea la distribuția beneficiului, dacă prin contract nu s-a stabilit altfel. 334 (3) Societatea se poate constitui cu sau fără personalitate juridică. Condițiile de validitate Art. 1.882. – (1) Poate fi asociat orice persoană fizică sau persoană juridică, afară de cazul în care prin lege se dispune altfel. Un soț nu poate deveni asociat prin aportarea de bunuri comune decât cu consimțământul celuilalt soț, dispozițiile art.349 aplicându-se în mod corespunzător. (2) Orice societate trebuie să aibă un obiect determinat și licit, în acord cu ordinea publică și bunele moravuri. (3) Fiecare asociat trebuie să contribuie la constituirea societății prin aporturi bănești, în bunuri, în prestații sau cunoștințe specifice. Regimul aporturilor Art. 1.883. – (1) În cazul unei societăți cu personalitate juridică, aporturile intră în patrimoniul societății, iar în cazul unei societăți fără personalitate juridică, aporturile devin coproprietatea asociaților afară de cazul în care au convenit, în mod expres, că vor trece în folosința lor comună. (2) În cazul aportului unor bunuri imobile sau, după caz, al altor drepturi reale imobiliare, contractul se încheie în formă autentică. (3) Transferul drepturilor asupra bunurilor aportate este supus formelor de publicitate prevăzute de lege. Dacă înscrierea dreptului în registrele de publicitate a fost făcută înainte de data înmatriculării societății, transferul drepturilor este, în toate cazurile, afectat de condiția dobândirii personalității juridice. Forma contractului Art. 1.884. – (1) Contractul de societate se încheie în formă scrisă. Dacă prin lege nu se prevede altfel, forma scrisă este necesară numai pentru dovada contractului. (2) Sub sancțiunea nulității absolute, contractul prin care se înființează o societate cu personalitate juridică trebuie încheiat în formă scrisă și trebuie să prevadă asociații, aporturile, forma juridică, obiectul, denumirea și sediul societății. Durata societății Art. 1.885. – (1) Durata societății este nedeterminată, dacă prin contract nu se prevede altfel. (2) Asociații pot prelungi durata societății, înainte de expirarea acesteia. Răspunderea asociaților fondatori și a primilor administratori Art. 1.886. – (1) Asociații fondatori și primii administratori numiți prin contract răspund solidar pentru prejudiciul cauzat prin nerespectarea unei condiții de formă a contractului de societate sau a unei formalități necesare pentru constituirea societății ori, dacă este cazul, pentru dobândirea personalității juridice de către aceasta. (2) În cazul modificării contractului, dispozițiile alin.(1) se aplică administratorilor cu drept de reprezentare a societății aflați în funcție la data modificării, respectiv la data la care ar fi trebuit să se îndeplinească formalitățile referitoare la această modificare. Domeniul de aplicare Art. 1.887. – (1) Prezentul capitol constituie dreptul comun în materia societăților. (2) Legea poate reglementa diferite tipuri de societăți în considerarea formei, naturii sau obiectului de activitate. 335 Formele societare Art. 1.888. – După forma lor, societățile pot fi: a) simple; b) în participație; c) în nume colectiv; d) în comandită simplă; e) cu răspundere limitată; f) pe acțiuni; g) în comandită pe acțiuni; h) cooperative; i) alt tip de societate anume reglementat de lege. Dobândirea personalității juridice Art. 1.889. – (1) Prin contractul de societate sau printr-un act separat, asociații pot conveni constituirea unei societăți cu personalitate juridică, cu respectarea condițiilor prevăzute de lege. În acest caz, răspunderea lor pentru datoriile sociale este subsidiară, nelimitată și solidară, dacă prin lege nu se dispune altfel. (2) Dacă, potrivit voinței asociaților, societatea urmează să aibă personalitate juridică, indiferent de obiectul de activitate, ea poate fi constituită numai în forma și condițiile prevăzute de legea specială care îi conferă personalitate juridică. (3) Societatea dobândește personalitate juridică prin și de la data înmatriculării în registrul comerțului, dacă prin lege nu se dispune altfel. (4) Până la data dobândirii personalității juridice, raporturile dintre asociați sunt guvernate de regulile aplicabile societății simple. Secțiunea a 2-a Societatea simplă §1. Încheierea contractului de societate Condițiile de formă Art. 1.890. – Contractul de societate nu este supus unor formalități speciale, cu excepția celor prevăzute de art.1.884 alin.(1) și celor care rezultă din natura bunurilor ce constituie aport. Modificarea contractului de societate Art. 1.891. – În lipsă de stipulație contrară sau dacă prin lege nu se dispune altfel, modificarea contractului de societate se face cu respectarea dispozițiilor prevăzute de lege pentru încheierea sa valabilă. Personalitatea juridică Art. 1.892. – (1) Societatea simplă nu are personalitate juridică. (2) Dacă asociații doresc dobândirea personalității juridice, prin actul de modificare a contractului de societate vor indica, în mod expres, forma juridică a acesteia și vor pune de acord toate clauzele sale cu dispozițiile legale aplicabile societății nou înființate. (3) În cazul prevăzut la alin.(2) dobândirea personalității juridice se face fără a se dispune dizolvarea societății simple. Asociații și societatea nou înființată răspund solidar și indivizibil pentru toate datoriile societății născute înainte de dobândirea personalității juridice. 336 Societățile de fapt Art. 1.893. – Societățile supuse condiției înmatriculării conform legii și rămase neînmatriculate, precum și societățile de fapt sunt asimilate societăților simple. §2. Efectele contractului de societate I. Drepturile și obligațiile asociaților între ei Formarea capitalului social Art. 1.894. – (1) Asociații contribuie la formarea capitalului social al societății, prin aporturi banesti sau în bunuri, după caz. (2) Capitalul social subscris se divide în părți egale, numite părți de interes, care se distribuie asociaților proporțional cu aporturile fiecăruia, dacă prin lege sau contractul de societate nu se prevede altfel. (3) Asociații se pot obliga la aport în prestații sau în cunoștințe specifice, cu titlu de aport societar. În schimbul acestui aport, asociații participă, potrivit actului constitutiv la împărțirea beneficiilor și suportarea pierderilor, precum și la luarea deciziilor în societate. Realizarea aporturilor Art. 1.895. – (1) Fiecare dintre asociați răspunde față de societate și față de ceilalți asociați pentru vărsarea aporturilor la care s-a obligat. (2) Drepturile conferite de părțile de interes sunt suspendate până la vărsarea aporturilor la capitalul social. Aportul în bunuri Art. 1.896. – (1) Aportul în bunuri, altele decât cele fungibile, se efectuează prin transferul drepturilor asupra acestora și predarea efectivă a bunurilor în stare de funcționare potrivit destinației sociale. (2) Asociatul care aportează proprietatea sau un alt drept real asupra unui bun răspunde pentru efectuarea aportului întocmai unui vânzător față de cumpărător, iar asociatul care aportează folosința răspunde pentru efectuarea aportului întocmai unui locator față de locatar. (3) Aporturile constând în bunuri fungibile sau consumptibile nu pot fi subscrise cu titlu de aport în folosință, ci devin, în toate cazurile, proprietatea asociaților, chiar dacă în contractul de societate nu s-a stipulat aceasta în mod expres. Aportul în bunuri incorporale Art. 1.897. – (1) Asociatul care aportează o creanță răspunde pentru existența creanței la momentul aportului și încasarea acesteia la scadență, fiind obligat să acopere cuantumul acesteia, dobânda legală care începe să curgă de la scadență și orice alte daune ce ar rezulta, dacă creanța nu se încasează în tot sau în parte. (2) Asociatul care aportează acțiuni sau părți sociale emise de o altă societate răspunde pentru efectuarea aportului întocmai unui vânzător față de cumpărător. (3) Asociatul care aportează cambii sau alte titluri de credit care circulă în comerț, răspunde potrivit alin.(1). Aportul în numerar Art. 1.898. – Asociatul care a subscris ca aport o sumă de bani, datorează în caz de neexecutare suma la care s-a obligat, dobânda legală de la scadență și orice alte daune care ar rezulta, fiind de drept pus în întârziere. 337 Aporturile în prestații și cunoștințe specifice Art. 1.899. – (1) Aportul în prestații sau cunoștințe specifice este datorat în mod continuu, atât timp cât asociatul care s-a obligat la acesta este membru al societății, iar asociatul este ținut față de societate pentru toate câștigurile realizate din activitățile care fac obiectul aportului. (2) Aporturile în prestații sau cunoștințe specifice se efectuează prin desfășurarea de către asociatul care s-a obligat a unor activități concrete și prin punerea la dispoziția societății a unor informații, pentru realizarea obiectului acesteia, în modalitățile și condițiile stabilite prin contractul de societate. (3) Neexecutarea aportului în prestații sau cunoștințe specifice dă loc numai la o acțiune în excludere cu daune-interese, dacă e cazul. Regimul părților de interes Art. 1.900. – (1) Părțile de interes sunt indivizibile. (2) Părțile de interes plătite sau vărsate în întregime dau drept de vot în adunarea asociaților, dacă prin contract nu s-a prevăzut altfel. (3) Când o parte de interes devine proprietatea comună a mai multor persoane, acestea sunt obligate să desemneze un reprezentant unic pentru exercitarea drepturilor sociale aferente. (4) Cât timp o parte de interes este proprietatea comună a mai multor persoane, acestea răspund în mod solidar pentru efectuarea vărsămintelor datorate. Transmiterea părților de interes Art. 1.901. – (1) Transmiterea părților de interes se face în limitele și condițiile prevăzute de lege și de contractul de societate. Transmiterea părților de interes către persoane din afara societății este permisă cu consimțământului tuturor asociaților. Părțile de interes se pot transmite și prin moștenire, dacă prin contract nu se dispune altfel. (2) Orice asociat poate răscumpăra, substituindu-se în drepturile dobânditorului, părțile de interes dobândite cu titlu oneros de un terț fără consimțământul tuturor asociaților, în termen de 60 de zile de la data la care a cunoscut sau ar fi trebuit să cunoască cesiunea. Dacă mai mulți asociați exercită concomitent acest drept, părțile de interes se alocă proportional cu cota de participare la profit. (3) În cazul prevăzut la alin.(2) și ori de câte ori legea impune cesiunea părților de interes, valoarea acestora este stabilită de un expert agreat de părțile cesiunii sau, în lipsa unui acord, de către instanță. (4) Cesiunea cu titlu gratuit a părților de interes este asimilată unei cesiuni cu titlu oneros și dă loc la aplicarea dispozițiilor alin.(2) și (3). În privința formei, cesiunea cu titlu gratuit este supusă regimului juridic al donatiei. Participarea la profit și pierderi Art. 1.902. – (1) Participarea la profitul societății implică și contribuția la pierderile societății, în condițiile prevăzute de contractul de societate, ale prezentului capitol sau ale legii speciale aplicabile, după caz. (2) Partea fiecărui asociat la profituri și pierderi este proporțională cu aportul său la capitalul social, dacă nu s-a convenit altfel. Partea la profituri și pierderi a asociatului al cărui raport constă în prestații sau cunoștințe specifice este egală cu cea a asociatului care a contribuit cu aportul cel mai mic, dacă nu s-a convenit altfel. (3) Asociații pot participa la câștig în proporție diferită de contribuția la 338 pierderi, cu condiția ca astfel de diferențe să fie rezonabile potrivit cu împrejurările și să fie expres prevăzute în contract. (4) Când contractul stabilește numai partea de câștig, aceeași proporție are loc și cât privește pierderile. (5) Orice clauză prin care un asociat este exclus de la împărțirea beneficiilor sau de la participarea la pierderi este considerată nescrisă. (6) Prin excepție de la art.1.881 alin.(2), asociatul al cărui aport constă în prestații sau cunoștințe specifice este scutit, în măsura corespunzătoare acestui aport, de a participa la pierderi, dacă această scutire a fost prevăzută în mod expres în contractul de societate. Obligația de neconcurență Art. 1.903. – (1) Asociatul nu poate face concurență societății pe cont propriu sau pe contul unei terțe persoane și nici nu poate face pe socoteala sa ori pe socoteala altuia vreo operațiune care ar putea fi păgubitoare pentru societate. (2) Asociatul nu poate lua parte pe cont propriu sau pe contul unei terțe persoane la o activitate care ar conduce la privarea societății de bunurile, prestațiile sau cunoștințele specifice la care asociatul s-a obligat. (3) Beneficiile rezultând din oricare dintre activitățile interzise potrivit alin.(1) și (2) se cuvin societății, iar asociatul este ținut pentru orice daune ce ar putea rezulta. Folosirea bunurilor sociale Art. 1.904. – (1) În lipsă de stipulație contrară, fiecare asociat poate folosi bunurile sociale în interesul societății, potrivit cu destinația acestora și fără să stânjenească drepturile celorlalți asociați. (2) Asociatul care, fără consimțământul scris al celorlalți asociați, întrebuințează bunurile sociale în folosul său sau al unei alte persoane, este obligat să restituie societății beneficiile ce au rezultat și să acopere daunele ce ar putea rezulta. Folosirea fondurilor comune Art. 1.905. – (1) Niciun asociat nu poate lua din fondurile comune mai mult decât i s-a fixat pentru cheltuielile făcute sau pentru cele ce urmează să se facă în interesul societății. (2) Asociatul care încalcă dispozițiile alin.(1) este răspunzător de sumele luate și de toate daunele-interese ce ar putea rezulta. (3) Prin contractul de societate se poate stipula că asociații pot lua din casa societății anumite sume de bani pentru cheltuielile lor particulare. Distribuția plății datoriilor debitorului comun Art. 1.906. – În cazul în care un debitor comun plătește o parte din datoriile sale față de societate și față de asociat având aceeași scadență, asociatul în mâinile căruia s-a făcut plata va aloca suma primită stingerii creanței sale și creanței societare, proporțional cu raportul dintre acestea. Cheltuielile făcute pentru societate Art. 1.907. – (1) Asociatul are dreptul la rambursarea cheltuielilor pe care le-a făcut pentru societate și de a fi indemnizat pentru obligațiile sau pierderile pe care le-a asumat sau suferit acționând de bună-credință în interesul societății. (2) Asociatul nu poate compensa cheltuielile și pierderile prevăzute la 339 alin.(1) cu datoriile sale față de societate și nici paguba cauzată societății din culpa sa cu foloasele ce i-a adus prin diferite operațiuni. (3) Este interzisă compensarea între datoria unui terț față de societate și creanța acestuia asupra unui asociat. Asocierea asupra drepturilor sociale și cedarea acestora Art. 1.908. – (1) Un asociat își poate asocia o terță persoană la drepturile sale sociale fără consimțământul celorlalți asociați, dar persoana respectivă nu va putea deveni asociat al societății fără consimțământul celorlalți asociați care trebuie dat în condițiile dispozițiilor art.1.901. (2) Asociatul nu poate ceda, fără consimțământul tuturor celorlalți asociați, drepturile sale sociale, sub sancțiunea aplicării prevederilor art.1.901 alin.(2) și (3). (3) Asociatul nu poate garanta în niciun fel obligațiile personale sau ale vreunui terț cu drepturile sociale, fără consimțământul tuturor asociaților, sub sancțiunea nulității absolute a garanției. (4) Asociatul unei societăți cu durată nedeterminată nu poate cere, înainte de încetarea societății, restituirea sau contravaloarea părții care i se cuvine din bunurile comune ale societății, afară de cazul retragerii sau excluderii sale. Promisiunea asupra drepturilor sociale Art. 1.909. – Orice promisiune făcută de un asociat de a ceda, vinde, garanta în orice fel sau de a renunța la drepturile sale sociale conferă beneficiarului acesteia numai dreptul la daunele ce ar rezulta din neexecutare. Hotărârile privind societatea Art. 1.910. – (1) Asociații, chiar lipsiți de dreptul de administrare, au dreptul să participe la luarea hotărârilor colective ale adunării asociaților. (2) Hotărârile cu privire la societate se iau cu majoritatea voturilor asociaților, dacă, prin contract sau prin lege nu se stabilește altfel. (3) Prin excepție de la prevederile alin.(2), hotărârile privind modificarea contractului de societate sau numirea unui administrator unic se iau cu consimțământul tuturor asociaților. (4) Obligațiile unui asociat nu pot fi mărite fără consimțământul acestuia. (5) Orice clauză contrară dispozițiilor prezentului articol este considerată nescrisă. Adoptarea hotărârilor Art. 1.911. – (1) Hotărârile sunt adoptate de asociații reuniți în adunarea asociaților. Contractul poate prevedea modul de convocare și desfășurare a acesteia, iar în lipsă, hotărârea poate fi adoptată și prin consultarea scrisă a acestora. (2) Hotărârile pot de asemenea rezulta din consimțământul tuturor asociaților exprimat în actul încheiat de societate. Contestarea hotărârilor Art. 1.912. – (1) Asociatul nemulțumit de o hotărâre luată cu majoritate o poate contesta la instanța judecătorească, în termen de 15 zile de la data la care a fost luată, dacă a fost prezent, și de la data comunicării, dacă a fost lipsă. Dacă hotărârea nu i-a fost comunicată, termenul curge de la data la care a luat la cunoștință de aceasta, dar nu mai târziu de un an de la data la care a fost luată hotărârea. 340 (2) Termenul de 15 zile prevăzut la alin.(1) este termen de decădere. II. Administrarea societății Numirea administratorilor Art. 1.913. – (1) Numirea administratorilor, modul de organizare a acestora, limitele mandatului, precum și orice alt aspect legat de administrarea societății se stabilesc prin contract sau prin acte separate. (2) Administratorii pot fi asociați sau neasociați, persoane fizice sau persoane juridice, române sau străine. (3) Dacă prin contract nu se dispune altfel, societatea este administrată de asociați, care au mandat reciproc de a administra unul pentru altul în interesul societății. Operațiunea făcută de oricare dintre ei este valabilă și pentru partea celorlalți, chiar fără a le fi luat consimțământul în prealabil. (4) Oricare dintre ei se pot opune, în scris, operațiunii mai înainte ca ea să fie încheiată. (5) Opoziția nu produce însă efecte față de terții de bună-credință. Limitele și revocarea mandatului de administrator Art. 1.914. – (1) Administratorul, în absența opoziției asociaților, poate face orice act de administrare în interesul societății. (2) Administratorul poate fi revocat potrivit regulilor de la contractul de mandat, dacă nu se prevede altfel în contractul de societate. (3) Clauzele care limitează puterile de administrare conferite de lege nu sunt opozabile față de terții de bună-credință. Răspunderea administratorilor Art. 1.915. – (1) Administratorii răspund personal față de societate pentru prejudiciile aduse prin încălcarea legii, a mandatului primit sau prin culpă în administrarea societății. (2) Dacă mai mulți administratori au lucrat împreună, răspunderea este solidară. Cu toate acestea, în privința raporturilor dintre ei, instanța poate stabili o răspundere proporțională cu culpa fiecăruia la săvârșirea faptei cauzatoare de prejudicii. Pluralitatea de administratori Art. 1.916. – Când sunt mai mulți administratori, fără ca prin împuternicire să se determine puterile fiecăruia sau să fie obligați să lucreze împreună, fiecare poate administra singur în interesul societății, cu bună-credință. Dacă împuternicirea stipulează să lucreze împreună, niciunul dintre ei nu poate face actele de administrare fără ceilalți, chiar dacă aceștia ar fi în imposibilitate de a acționa. Adoptarea deciziilor Art. 1.917. – Dacă s-a stipulat că administratorii decid cu unanimitate sau cu majoritate, după caz, aceștia nu pot efectua acte de administrare decât împreună, cu excepția cazurilor de forță majoră când absența unei decizii ar putea cauza o pagubă gravă societății. 341 Drepturile asociaților care nu sunt administratori Art. 1.918. – (1) Actele de administrare a societății și cele de dispoziție asupra bunurilor acesteia sunt interzise asociaților care nu au calitatea de administrator, sub sancțiunea acoperirii daunelor ce ar putea rezulta. Drepturile terților de bunăcredință nu sunt afectate. (2) Dacă legea nu prevede altfel, oricare dintre asociați are dreptul de a consulta registrele și situațiile financiare ale societății, de a lua la cunoștință de operațiunile acesteia și de a consulta orice document al societății, fără a stânjeni operațiunile societății și a afecta drepturile celorlalți asociați. (3) Administratorii vor întocmi un raport anual cu privire la mersul societății, care va fi comunicat asociaților. Oricare dintre aceștia poate solicita dezbaterea raportului de către toți asociații, caz în care administratorii sunt obligați să convoace reunirea asociaților la sediul social pentru acest scop. (4) Orice clauză contractuală contrară dispozițiilor prezentului articol este considerată nescrisă. Reprezentarea în justiție Art. 1.919. – (1) Societatea este reprezentată prin administratorii cu drept de reprezentare sau, în lipsa numirii, prin oricare dintre asociați, dacă nu s-a stipulat prin contract dreptul de reprezentare numai pentru unii dintre aceștia. (2) Societatea stă în justiție sub denumirea prevăzută în contract sau cea înregistrată, în mod legal, după caz, dacă prin lege nu se prevede altfel. Terții de bună-credință se pot prevala de oricare dintre acestea. III. Obligațiile asociaților față de terți Obligațiile față de creditorii societății Art. 1.920. – (1) În executarea obligațiilor față de creditorii societății, fiecare asociat răspunde cu propriile sale bunuri proporțional cu aportul său la patrimoniul social, numai în cazul în care creditorul social nu a putut fi îndestulat din bunurile comune ale asociaților. (2) Creditorul personal al unui asociat, în măsura în care nu s-a putut îndestula din bunurile proprii ale acestuia, va putea cere, după caz, să se înapoieze sau să se despartă și să se atribuie debitorului său partea ce se cuvine acestuia din bunurile comune ale asociaților, cu aplicarea, în mod corespunzator, a dispozițiilor art.1.939. Răspunderea asociaților aparenți Art. 1.921. – (1) Orice persoană care pretinde că este asociat sau creează terților deliberat o aparență convingătoare în acest sens răspunde față de terții de bună-credință întocmai ca un asociat. (2) Societatea nu va răspunde față de terțul astfel indus în eroare decât dacă i-a dat motive suficiente pentru a fi considerat drept asociat sau, în cazul în care, cunoscând manoperele pretinsului asociat, nu ia măsurile rezonabile pentru a împiedica inducerea terțului în eroare. Răspunderea asociaților oculți Art. 1.922. – Asociații oculți răspund față de terții de bună-credință ca și asociații aparenți. 342 Interdicția emiterii instrumentelor financiare Art. 1.923. – (1) Societatea nu poate emite instrumente financiare, sub sancțiunea nulității absolute atât a actelor încheiate în acest scop, cât și instrumentelor financiare emise, în afară de cazul în care prin lege se dispune altfel. (2) Asociații, chiar neadministratori, răspund solidar, în subsidiar în raport cu societatea, pentru orice daune s-ar cauza terților de bună-credință prejudiciați prin încălcarea interdicției prevăzute la alin.(1). Obligațiile administratorilor față de terți Art. 1.924. – Administratorii societății vor informa terții asupra puterilor lor înainte de încheierea actului cu aceștia. §3. Pierderea calității de asociat Cazuri generale Art. 1.925. – Pierderea calității de asociat are loc prin cesiunea părților în societate, executarea silită a acestora, moartea, falimentul, punerea sub interdicție judecătorească, retragerea și excluderea din societate. Retragerea din societatea cu durată nedeterminată Art. 1.926. – Asociatul unei societăți cu durată nedeterminată sau al cărei contract prevede dreptul de retragere, se poate retrage din societate notificând societatea cu un preaviz rezonabil, dacă este de bună-credință și retragerea sa în acel moment nu produce o pagubă iminentă societății. Retragerea din societatea cu durată determinată Art. 1.927. – (1) Asociatul unei societăți cu durată determinată sau având un obiect care nu se poate înfăptui decât într-un anumit timp se poate retrage pentru motive temeinice, cu acordul majorității celorlalți asociați, dacă prin contract nu se prevede altfel. (2) Dacă acordul nu este întrunit, asociatul se poate adresa instanței, care, hotărând asupra retragerii, va aprecia legitimitatea și temeinicia motivelor, oportunitatea retragerii în raport cu împrejurările și buna-credință a părților. În toate cazurile, asociatul este ținut să acopere daunele ce ar putea rezulta din retragerea sa. Excluderea din societate Art. 1.928. – La cererea unui asociat, instanța judecătorească, pentru motive temeinice, poate hotărî excluderea din societate a oricăruia dintre asociați. Drepturile asociatului exclus Art. 1.929. – (1) Un asociat care își pierde calitatea, altfel decât prin cesiune sau executarea silită a părților sale în societate, poate obține valoarea părților sale de la data încetării calității de asociat, iar ceilalți asociați sunt ținuți să-i plătească imediat ce aceasta a fost stabilită, cu dobânda legală de la data încetării calității de asociat. (2) În cazul în care părțile nu convin asupra valorii părților de interes, aceasta se va stabili de către instanță în condițiile art. 1.901 alin. (3). 343 §4. Încetarea contractului de societate și dizolvarea societății Cazurile generale de încetare Art. 1.930. – (1) Sub rezerva unor dispoziții legale speciale, contractul încetează și societatea se dizolvă prin: a) realizarea obiectului societății sau imposibilitatea neîndoielnică a realizării acestuia; b) consimțământul tuturor asociaților; c) hotărârea instanței, pentru motive legitime și temeinice; d) împlinirea duratei societății, cu excepția cazului în care se aplică dispozițiile art.1.931; e) nulitatea societății; f) alte cauze stipulate în contractul de societate. (2) Societatea care intră în dizolvare se lichidează. Prelungirea tacită a contractului de societate Art. 1.931. – Societatea este tacit prorogată atunci când, cu toate că durata sa a expirat, aceasta continuă să execute operațiunile sale, iar asociații continuă să inițieze operațiuni ce intră în obiectul său și să se comporte ca asociați. Prorogarea opererează pe o durată de un an, continuând din an în an, de la data expirării duratei, dacă sunt îndeplinite aceleași condiții. Nulitatea societății Art. 1.932. – (1) Nulitatea societății poate rezulta exclusiv din încălcarea dispozițiilor imperative ale prezentului capitol, stipulate sub sancțiunea nulității, sau din nesocotirea condițiilor generale de validitate a contractelor, dacă legea specială nu prevede altfel. (2) Este considerată nescrisă orice clauză contractuală contrară unei dispoziții imperative din prezentul capitol a cărei încălcare nu este sancționată cu nulitatea societății. Regimul nulității Art. 1933. – (1) Nulitatea se acoperă și nu va fi declarată, în cazul în care cauza nulității a fost înlăturată înainte de a se pune concluzii în fond în fața instanței de judecată. (2) Instanța, sesizată cu o cerere în nulitate, este obligată să pună în discuția părților posibilitatea de remediere a cauzelor de nulitate care afectează contractul de societate și să fixeze un termen util pentru acoperirea nulității, chiar dacă părțile se împotrivesc. (3) Dreptul la acțiunea în nulitate, cu excepția nulității pentru obiectul ilicit al societății, se prescrie în termen de 3 ani de la data încheierii contractului. Regularizarea societății Art. 1.934. – (1) În cazul nulității societății pentru vicierea consimțământului sau incapacitatea unui asociat, și atunci când regularizarea este posibilă, orice persoană interesată poate să pună în întârziere pe acela care este îndreptățit să invoce nulitatea, fie pentru a se face regularizarea, fie pentru a exercita acțiunea în nulitate în termen de 6 luni de când a fost pus în întârziere, sub sancțiunea decăderii. Despre punerea în întârziere va fi înștiințată și societatea. (2) Societatea sau orice asociat poate, în termenul prevăzut la alin.(1), să 344 propună instanței învestite cu acțiunea în anulare orice măsuri de acoperire a nulității, în special prin răscumpărarea drepturilor sociale care aparțin reclamantului. În acest caz, instanța poate, fie să pronunțe nulitatea, fie să declare obligatorii măsurile propuse, dacă acestea din urmă au fost în prealabil adoptate de societate în condițiile cerute pentru modificările aduse contractului de societate. La adoptarea acestor din urmă măsuri nu se ține seama de votul asociatului reclamant. (3) În caz de contestare a valorii drepturilor sociale care revin asociatului, valoarea acestora se determină cu respectarea dispozițiilor art.1.901 alin.(3). Efectele nulității Art. 1.935. – (1) Societatea încetează de la data rămânerii definitive a hotărârii prin care a fost constatată sau, după caz, declarată nulitatea și intră în lichidarea patrimoniului social. (2) Prin hotărârea judecătorească de declarare sau constatare, după caz, a nulității societății se vor numi și lichidatorii. (3) Nici societatea și nici asociații nu se pot prevala de nulitate față de terții de bună-credință. Răspunderea pentru nulitatea societății Art. 1.936. – (1) Dreptul la acțiunea în repararea prejudiciului cauzat prin declararea sau, dupa caz, constatarea nulității societății se prescrie în termen de 3 ani care începe să curgă de la data rămânerii definitive a hotărârii judecătorești de judecătorești de declarare sau constatare a nulitatii. (2) Dispariția cauzei de nulitate sau regularizarea societății nu împiedică exercitarea dreptului la acțiune în despăgubiri pentru repararea prejudiciului suferit prin intervenția nulității. În aceste cazuri, dreptul la acțiune se prescrie în termen de 3 ani din ziua în care nulitatea a fost acoperită. Pieirea bunurilor subscrise ca aport Art. 1.937. – (1) Când unul dintre asociați a promis să pună în comun proprietatea sau folosința unui bun care a pierit ori s-a pierdut înainte ca aportul să fi fost făcut, societatea încetează față de toți asociații, afară de cazul în care societatea poate continua și fără asociatul care a subscris bunul ce a pierit ori s-a pierdut. (2) Societatea încetează, de asemenea, în toate cazurile, prin pieirea bunului, dacă a fost pusă în comun numai folosința acestuia, iar proprietatea a rămas asociatului, afară de cazul în care societatea poate continua și fără asociatul care a subscris bunul ce a pierit. Alte cazuri de încetare Art. 1.938. – În cazul în care contractul nu prevede altfel, societatea încetează și prin: a) moartea ori punerea sub interdicție a uneia dintre persoanele fizice asociate; b) încetarea calității de subiect de drept a uneia dintre persoanele juridice asociate; c) falimentul unui asociat. 345 Continuarea contractului în cazul morții unui asociat Art. 1.939. – În contractul de societate se poate stipula ca la moartea unui asociat, societatea să continue de drept cu moștenitorii acestuia. Drepturile moștenitorilor în cadrul societății Art. 1.940. – Dacă s-a stipulat că, în cazurile prevăzute de art.1.938, societatea va continua între asociații rămași, asociatul ori, după caz, moștenitorul său nu are drept decât la partea sa ori a autorului său, după situația societății, la data când evenimentul s-a produs. El nu participă la drepturile și nu este ținut de obligațiile ulterioare decât în măsura în care acestea sunt urmarea necesară a operațiunilor făcute înaintea acestui eveniment. §5. Lichidarea societății Numirea și revocarea lichidatorului Art. 1.941. – (1) Lichidarea se face, dacă nu s-a prevăzut altfel în contractul de societate sau prin convenție ulterioară, de toți asociații sau de un lichidator numit de ei cu unanimitate. În caz de neînțelegere, lichidatorul este numit de instanța judecătorească, la cererea oricăruia dintre asociați. (2) Lichidatorul numit de asociați poate fi revocat de asociați cu unanimitate de voturi. El poate fi, de asemenea, revocat pentru motive temeinice, la cererea oricărei persoane interesate, de instanța judecătorească. (3) Lichidatorul numit de instanța judecătorească poate fi revocat numai de către aceasta, la cererea oricărei persoane interesate. (4) Pot fi numiți lichidatori atât persoane fizice, cât și persoane juridice, care au statut de practicieni în insolvență. (5) Când sunt mai mulți lichidatori, hotărârile lor se iau cu majoritate absolută. Obligațiile și răspunderea lichidatorilor Art. 1.942. – Obligațiile și răspunderea lichidatorilor sunt reglementate de dispozițiile aplicabile administratorilor, în afară de cazul în care prin lege sau prin contractul de societate se dispune altfel. Inventarul Art. 1.943. – (1) Administratorii trebuie să predea lichidatorilor bunurile și documentele sociale și să prezinte acestora bilanțul ultimului exercițiu financiar. (2) Lichidatorii trebuie să întocmească inventarul bunurilor și fondurilor sociale și să stabilească activul și pasivul patrimoniului social. Inventarul trebuie să fie semnat de administratori și lichidatori. Puterile lichidatorilor Art. 1.944. – (1) Lichidatorii pot să încheie toate actele necesare lichidării și, dacă asociații nu au stipulat altfel, pot să vândă, chiar în bloc, bunurile sociale, să încheie convenții arbitrale și să facă tranzacții. (2) Ei reprezintă societatea în justiție, în condițiile prevăzute de lege. (3) Lichidatorii nu pot însă să inițieze noi operațiuni, sub sancțiunea de a răspunde personal și solidar pentru toate daunele ce ar putea rezulta. Plata datoriilor sociale Art. 1.945. – Asociații sau, după caz, lichidatorul sunt ținuți a plăti creditorii societății, a consemna sumele necesare pentru plata creanțelor exigibile la o dată 346 ulterioară, contestate sau care nu au fost înfățișate de creditori și a înapoia cheltuielile ori avansurile făcute în interesul social de unii asociați. Restituirea aporturilor și împărțirea excedentului rămas în urma lichidării Art. 1.946. – (1) După plata datoriilor sociale, activul ramas este destinat rambursării aporturilor subscrise și vărsate de asociați, iar eventualul excedent constituie profit net, care va fi repartizat între asociați proporțional cu partea fiecăruia la beneficii, dacă nu s-a prevăzut altfel prin actul constitutiv sau prin hotărâre a asociaților, și cu aplicarea, dacă este cazul, a prevederilor art. 1.912 alin. (1), teza finală. (2) Bunurile aduse în uzufruct sau în folosință se restituie în natură. (3) Dacă bunul adus în proprietate se află încă în masa patrimonială, acesta va fi restituit, la cererea asociatului, în natură, cu obligația plății unei sulte, dacă este cazul. (4) După rambursarea aporturilor bănești și în bunuri, asociatul care a contribuit la patrimoniul social cu aporturi în cunoștințe specifice sau prestații are dreptul de a primi, în limita cotei sale de participare la profit, bunurile rezultate din prestația sa, dacă acestea se află încă în patrimoniul societății, cu obligația plății unei sulte, dacă este cazul. (5) Dacă în urma lichidării excedentul rămas constă într-un bun a cărui atribuire către asociați este interzisă de lege, lichidatorul va vinde bunul la licitație publică, cu încuviințarea prealabilă a instanței competente, iar suma se împarte asociaților, potrivit alin. (1). Suportarea pasivului Art. 1.947. – Dacă activul net este neîndestulător pentru înapoierea în întregime a aporturilor și pentru plata obligațiilor sociale, pierderea se suportă de asociați potrivit cu contribuția acestora stabilită prin contract. Împărțeala bunurilor sociale Art. 1.948. – Împărțeala în natură a bunurilor societății se face potrivit regulilor privitoare la împărțeala bunurilor proprietate comună. Secțiunea a 3-a Asocierea în participație Noțiunea Art. 1.949. – Contractul de asociere în participație este contractul prin care o persoană acordă uneia sau mai multor persoane o participație la beneficiile și pierderile uneia sau mai multor operațiuni pe care le întreprinde. Proba Art. 1.950. – Contractul se probează numai prin înscris. Personalitatea juridică Art. 1.951. – Asocierea în participație nu poate dobândi personalitate juridică și nu constituie față de terți o persoană distinctă de persoana asociaților. Terțul nu are niciun drept față de asociere și nu se obligă decât față de asociatul cu care a contractat. Regimul aporturilor Art. 1.952. – (1) Asociații rămân proprietarii bunurilor puse la dispoziția asociației. 347 (2) Ei pot conveni ca bunurile aduse în asociere, precum și cele obținute în urma folosirii acestora să devină proprietate comună. (3) Bunurile puse la dispoziția asocierii pot trece, în tot sau în parte, în proprietatea unuia dintre asociați pentru realizarea obiectului asocierii, în condițiile convenite prin contract și cu respectarea formalităților de publicitate prevăzute de lege. (4) Asociații pot stipula redobândirea în natură a bunurilor prevăzute la alin.(3) la încetarea asocierii. Raporturile dintre asociați și față de terți Art. 1.953. – (1) Asociații, chiar acționând pe contul asocierii, contractează și se angajează în nume propriu față de terți. (2) Cu toate acestea, dacă asociații acționează în această calitate, față de terți sunt ținuți solidar de actele încheiate de oricare dintre ei. (3) Asociații exercită toate drepturile decurgând din contractele încheiate de oricare dintre ei, dar terțul este ținut exclusiv față de asociatul cu care a contractat, cu excepția cazului în care acesta din urmă a declarat calitatea sa la momentul încheierii actului. (4) Orice clauză din contractul de asociere care limitează răspunderea asociaților față de terți este inopozabilă acestora. (5) Orice clauză care stabilește un nivel minim garantat de beneficii pentru unul sau unii dintre asociați este considerată nescrisă. Forma și condițiile societății Art. 1.954. – Cu excepția dispozițiilor prevăzute la art.1.949-1.953, convenția părților determină forma contractului, întinderea și condițiile asocierii, precum și cauzele de dizolvare și lichidare a acesteia. CAPITOLUL VIII Contractul de transport Secțiunea 1 Dispoziții generale Noțiunea Art. 1.955. – Prin contractul de transport, o parte numită transportator se obligă, cu titlu principal, să transporte o persoană sau un bun dintr-un loc în altul, în schimbul unui preț pe care pasagerul, expeditorul sau destinatarul se obligă să-l plătească, la timpul și locul convenite. Dovada contractului Art. 1.956. – Contractul de transport se dovedește prin documente de transport, precum scrisoare de trăsură, recipisă de bagaje, foaie de parcurs, conosament, tichet ori legitimație de călătorie sau altele asemenea, de la caz la caz. Modalități de transport Art. 1.957. – (1) Transportul poate fi realizat de unul sau mai mulți transportatori, în acest din urmă caz putând fi succesiv ori combinat. (2) Transportul succesiv este cel efectuat de doi sau mai mulți transportatori succesivi care utilizează același mod de transport, iar transportul combinat este 348 cel în care același transportator sau transportatori succesivi utilizează moduri de transport diferite. (3) Transportatorii care se succedă își predau unul altuia bunurile și bagajele transportate, până la destinație, fără intervenția expeditorului sau a călătorului. Domeniul de aplicare Art. 1.958. – (1) Dispozițiile prezentului capitol se aplică tuturor modurilor de transport, în măsura în care nu se dispune altfel prin legi speciale sau nu sunt aplicabile uzanțe ori practici stabilite între părți. (2) Cu excepția situației în care este efectuat de un transportator care își oferă serviciile publicului în cadrul activității sale profesionale, transportul cu titlu gratuit nu este supus dispozițiilor cuprinse în acest capitol. În acest caz, transportatorul este ținut numai de o obligație de prudență și diligență. (3) Transportatorul care își oferă serviciile publicului trebuie să transporte orice persoană care solicită serviciile sale și orice bun al cărui transport este solicitat, dacă nu are un motiv întemeiat de refuz. Pasagerul, expeditorul și destinatarul sunt obligați să respecte instrucțiunile transportatorului. Răspunderea transportatorului Art. 1.959. – (1) Transportatorul nu poate exclude sau limita răspunderea sa decât în cazurile prevăzute de lege. (2) Transportatorul răspunde pentru prejudiciile cauzate prin întârzierea ajungerii la destinație, cu excepția cazului fortuit și a forței majore. Substituirea Art. 1.960. – (1) Dacă transportatorul își substituie un alt transportator pentru executarea totală sau parțială a obligației sale, acesta din urmă este considerat parte în contractul de transport. (2) Plata efectuată unuia dintre transportatori este liberatorie în privința tuturor transportatorilor, care au substituit pe alții sau au fost substituiți. Secțiunea a 2-a Contractul de transport de bunuri Documentul de transport Art. 1.961. – (1) La remiterea bunurilor pentru transport, expeditorul trebuie să predea transportatorului, în afară de documentul de transport, toate documentele suplimentare vamale, sanitare, fiscale și altele asemenea, necesare efectuării transportului, potrivit legii. (2) Documentul de transport este semnat de expeditor și trebuie să cuprindă, între altele, mențiuni privind identitatea expeditorului, a transportatorului și a destinatarului și, după caz, a persoanei care trebuie să plătească transportul. Documentul de transport menționează, de asemenea, locul și data luării în primire a bunului, punctul de plecare și cel de destinație, prețul și termenul transportului, natura, cantitatea, volumul sau masa și starea aparentă a bunului la predarea spre transport, caracterul periculos al bunului, dacă este cazul, precum și documentele suplimentare care au fost predate și însoțesc transportul. Părțile pot conveni să introducă și alte mențiuni în documentul de transport. Dispozițiile legii speciale rămân aplicabile. (3) Expeditorul răspunde față de transportator pentru prejudiciile cauzate de 349 un viciu propriu al bunului sau de orice omisiune, insuficiență ori inexactitate a mențiunilor din documentul de transport sau, dacă este cazul, din documentele suplimentare. Transportatorul rămâne răspunzător față de terți pentru prejudiciile rezultate dintr-o astfel de cauză, având drept de regres împotriva expeditorului. Pluralitatea de exemplare. Recipisa de primire Art. 1.962. – (1) Documentul de transport se întocmește în cel puțin 3 exemplare, câte unul pentru transportator și expeditor și altul care însoțește bunul transportat până la destinație. (2) În lipsa documentului de transport, transportatorul trebuie să elibereze expeditorului, la cererea acestuia, o recipisă de primire a bunului spre transport, dispozițiile art.1.961 alin.(2) aplicându-se în mod corespunzător. Această prevedere nu se aplică în cazul transportului rutier de mărfuri. (3) Documentul de transport sau, în lipsa acestuia, recipisa de primire dovedește până la proba contrară luarea în primire a bunului spre transport, natura, cantitatea și starea aparentă a acestuia. Documente de transport individuale Art. 1.963. – În cazul în care expeditorul predă pentru transport mai multe colete, transportatorul are dreptul să îi solicite acestuia câte un document de transport pentru fiecare colet în parte, dacă prin lege nu se prevede altfel. Documente de transport negociabile Art. 1.964. – (1) Documentul de transport nu este negociabil, cu excepția cazului în care părțile sau legea specială dispun astfel. (2) În cazul în care este negociabil, documentul de transport la ordin se transmite prin gir, iar cel la purtător prin remitere. Transmiterea documentelor de transport la ordin sau la purtător Art. 1.965. – (1) Atunci când documentul de transport este la ordin sau la purtător, proprietatea bunurilor transportate se transferă prin efectul transmiterii acestui document. (2) Forma și efectele girurilor, anularea și înlocuirea documentului de transport sunt supuse dispozițiilor privitoare la cambie și biletul la ordin. (3) Ultimul giratar al unui șir neîntrerupt de giruri care este posesor al titlului este considerat proprietar. Debitorul care își îndeplinește obligația rezultând din titlu este eliberat, numai dacă nu a există fraudă sau culpă gravă din partea sa. Ambalajul Art. 1.966. – (1) Expeditorul are obligația să ambaleze bunurile corespunzător naturii acestora și a modului de transport. (2) Expeditorul răspunde față de transportator pentru prejudiciile cauzate acestuia de ambalajul necorespunzător sau de ambalarea defectuoasă a bunurilor predate spre transport. Transportatorul rămâne răspunzător față de terți pentru pagubele cauzate astfel, cu drept de regres contra expeditorului. Predarea bunurilor transportatorului Art. 1.967. – Expeditorul trebuie să predea bunurile la locul și în condițiile convenite prin clauzele contractului sau, în lipsa acestora, potrivit uzanțelor ori practicilor stabilite între părți, să completeze și să predea documentul de transport, fiind răspunzător pentru prejudiciile cauzate prin întârziere. 350 Obligația de a transporta bunurile Art. 1.968. – Transportatorul are obligația de a transporta bunurile predate pentru transport până la destinație. Termenul de transport Art. 1.969. – Transportul trebuie efectuat în termenul stabilit de părți. Dacă termenul în care trebuie făcut transportul nu a fost determinat de părți, se ține seama de uzanțele aplicate la locul de plecare, de practicile stabilite între părți, iar în lipsa acestora se stabilește potrivit împrejurărilor. Suspendarea transportului și contraordinul Art. 1.970. – (1) Expeditorul poate suspenda transportul și cere restituirea bunurilor sau predarea lor altei persoane decât aceleia arătate în documentul de transport, ori dispune cum va crede de cuviință, fiind obligat să plătească transportatorului cheltuielile și contravaloarea daunelor care sunt consecința imediată a acestui contraordin. Dispozițiile art.1.971 sunt aplicabile. (2) Pentru a exercita dreptul de contraordin trebuie prezentat documentul de transport semnat de transportator sau recipisa de primire, dacă un asemenea document a fost eliberat; modificările ce decurg din contraordin trebuie înscrise în documentul de transport sau pe recipisă sub o nouă semnătură a transportatorului. (3) Dreptul la contraordin încetează din momentul în care destinatarul a cerut predarea bunurilor, cu respectarea dispozițiilor art.1.976. (4) Transportatorul răspunde pentru prejudiciile produse prin executarea contraordinelor date cu încălcarea dispozițiilor prezentului articol. Împiedicarea executării transportului. Consecințe Art. 1.971. – (1) În caz de împiedicare la transport, transportatorul are dreptul să-i ceară instrucțiuni expeditorului sau, în lipsa unui răspuns din partea acestuia, să transporte bunul la destinație, modificând itinerariul. În acest din urmă caz, dacă nu a fost o faptă ce-i este imputabilă, transportatorul are drept la prețul transportului, la taxele accesorii și la cheltuieli, pe ruta efectiv parcursă, precum și la modificarea, în mod corespunzător, a termenului de executare a transportului. (2) Dacă nu există o altă rută de transport sau dacă, din alte motive, continuarea transportului nu este posibilă, transportatorul va proceda potrivit instrucțiunilor date de expeditor prin documentul de transport pentru cazul împiedicării la transport, iar în lipsa acestora sau dacă instrucțiunile nu pot fi executate, împiedicarea va fi adusă fără întârziere la cunoștința expeditorului, cerându-i-se instrucțiuni. (3) Expeditorul înștiințat de ivirea împiedicării poate denunța contractul plătind transportatorului numai cheltuielile făcute de acesta și prețul transportului în proporție cu parcursul efectuat. Modificări aduse de transportator Art. 1.972. – (1) Dacă în termen de 5 zile de la trimiterea înștiințării prevăzute în art.1.971 alin.(2) expeditorul nu dă, în condițiile legii speciale, instrucțiuni ce pot fi executate și nici nu îi comunică denunțarea contractului, transportatorul poate să păstreze bunul în depozit sau îl poate depozita la un terț. În cazul în care depozitarea nu este posibilă ori bunul se poate altera sau deteriora ori valoarea acestuia nu poate acoperi prețul transportului, taxele accesorii și cheltuielile, 351 transportatorul va valorifica bunul, potrivit dispozițiilor legii. (2) Când bunul a fost vândut, prețul, după scăderea drepturilor bănești ale transportatorului, trebuie să fie pus la dispoziția expeditorului, iar dacă prețul este mai mic decât drepturile bănești ale transportatorului, expeditorul trebuie să plătească diferența. (3) În cazul în care împiedicarea la transport a încetat înainte de sosirea instrucțiunilor expeditorului, bunul se transmite la destinație, fără a se mai aștepta aceste instrucțiuni, expeditorul fiind înștiințat despre aceasta fără întârziere. Dreptul de dispoziție ulterioară Art. 1.973. – (1) Expeditorul are dreptul, prin dispoziție ulterioară scrisă, să retragă înainte de plecare bunul ce urma să fie transportat, să-l oprească în cursul transportului, să amâne predarea lui către destinatar ori să dispună înapoierea lui la locul de plecare, să schimbe persoana destinatarului ori locul de destinație sau să dispună o altă modificare a condițiilor de executare a transportului. (2) Expeditorul care a dat o dispoziție ulterioară este obligat să plătească transportatorului, după caz, prețul părții efectuate din transport, taxele datorate și cheltuielile pricinuite prin executarea dispoziției ulterioare, precum și să-l despăgubească de orice pagubă suferită. (3) Expeditorul nu poate da dispoziție ulterioară care să aibă ca efect divizarea transportului în afară de cazul când legea dispune altfel. Trecerea dreptului la destinatar Art. 1.974. – Dreptul expeditorului de a modifica contractul de transport se stinge de îndată ce destinatarul și-a manifestat voința de a-și valorifica drepturile ce rezultă pentru el din contractul de transport potrivit art.1.977 sau de îndată ce expeditorul a predat destinatarului duplicatul de pe documentul de transport. Din acel moment, dreptul de a modifica contractul de transport prin dispoziție ulterioară trece asupra destinatarului. Dreptul de refuz al transportatorului Art. 1.975. – (1) Transportatorul, conformându-se dispozițiilor legii speciale, poate refuza executarea dispoziției ulterioare, înștiințând fără întârziere pe cel de la care ea emană, dacă executarea dispoziției ar fi de natură să tulbure în mod grav bunul mers al exploatării ori dacă, în cazul schimbării locului de destinație, sporul de taxe și cheltuieli nu ar fi garantat de valoarea bunului sau în alt fel. Dispozițiile art.1.978 sunt aplicabile. (2) Transportatorul are obligația de înștiințare și în cazul în care, la primirea dispoziției, executarea acesteia nu mai este posibilă. Obligația de predare și de informare Art. 1.976. – (1) Transportatorul este obligat să pună bunurile transportate la dispoziția destinatarului sau posesorului documentului de transport la ordin sau la purtător, în locul și termenele indicate în contract sau în lipsă, potrivit uzanțelor sau practicilor stabilite între părți. Posesorul documentului de transport la ordin sau la purtător este obligat să îl remită transportatorului la preluarea bunurilor transportate. (2) Predarea bunurilor transportate se face la domiciliul sau sediul destinatarului, dacă din contract, din uzanțele sau practicile stabilite între părți nu rezultă contrariul. 352 (3) Transportatorul înștiințează pe destinatar cu privire la sosirea bunurilor și la termenul pentru preluarea acestora, dacă predarea nu se face la domiciliul sau sediul acestuia, potrivit alin.(2). Data dobândirii drepturilor și obligațiilor de către destinatar Art. 1.977. – Fără a aduce atingere drepturilor expeditorului, destinatarul dobândește drepturile și obligațiile decurgând din contractul de transport prin acceptarea acestuia sau a bunurilor transportate. Prețul și alte cheltuieli Art. 1.978. – (1) Prețul transportului și al serviciilor accesorii prestate de transportator sunt datorate de expeditor și se plătesc la predarea bunurilor pentru transport, dacă nu se prevede altfel prin contract sau legea specială, după caz. (2) Dacă bunurile nu sunt de aceeași natură cu cele descrise în documentul de transport sau valoarea lor este superioară, transportatorul are dreptul la prețul pe care l-ar fi cerut dacă ar fi cunoscut aceste împrejurări, dispozițiile legii speciale fiind aplicabile. (3) Dacă prețul se plătește la destinație, transportatorul va preda bunurile contra plății acestuia de către destinatar. (4) Prețul serviciilor accesorii și al cheltuielilor efectuate pe parcursul transportului este datorat de destinatar, dacă prin contract sau legea specială nu se prevede altfel. Constatarea stării bunului Art. 1.979. – (1) La primirea bunurilor transportate, destinatarul are dreptul să ceară să se constate, pe cheltuiala sa, identitatea, cantitatea și starea bunurilor transportate. (2) Dacă se va stabili existența unor vicii, cheltuielile făcute sunt în sarcina transportatorului. (3) În lipsa convenției contrare, viciile vor fi verificate potrivit dispozițiilor alin.(4) și (8) ale prezentului articol. (4) În caz de neînțelegere asupra calității sau stării unei mărfi, instanța, la cererea uneia dintre părți, poate dispune, cu procedura prevăzută de lege pentru ordonanța președințială, constatarea stării acesteia de unul sau mai mulți experți numiți din oficiu. (5) Prin aceeași hotărâre se poate dispune, sechestrarea mărfii sau depunerea ei într-un depozit public sau, în lipsă, într-un alt loc ce se va determina. (6) Dacă păstrarea mărfii ar putea aduce mari pagube sau ar ocaziona cheltuieli însemnate, se va putea dispune chiar vânzarea ei pe cheltuiala celui căruia îi aparține, în condițiile care se vor determina prin hotărâre. (7) Hotărârea de vânzare va trebui comunicată, înainte de punerea ei în executare, celeilalte părți sau reprezentantului său, dacă unul dintre aceștia se află în localitate; în caz contrar, hotărârea va fi comunicată în termen de 3 zile de la executarea ei. (8) Partea care nu s-a prevalat de dispozițiile alin.(4)-(7) trebuie, în caz de contestație, să stabilească atât identitatea mărfii, cât și viciile ei. 353 Plata sumelor datorate transportatorului Art. 1.980. – (1) Destinatarul nu poate intra în posesia bunurilor transportate decât dacă plătește transportatorului sumele datorate potrivit contractului și eventualele rambursuri cu care transportul a fost grevat, în condițiile prevăzute de art.1.978 alin.(3). (2) În caz de neînțelegere asupra sumei datorate, destinatarul poate prelua bunurile transportate dacă plătește transportatorului suma pe care susține că o datorează acestuia din urmă și consemnează diferența reclamată de transportator la o bancă. Imposibilitatea predării bunurilor Art. 1.981. – (1) Dacă destinatarul nu este găsit, refuză sau neglijează preluarea bunurilor, ori dacă există neînțelegeri privind preluarea bunurilor între mai mulți destinatari sau din orice motiv, fără culpa sa, transportatorul nu poate preda bunurile transportate, acesta va solicita imediat instrucțiuni expeditorului, care este obligat să i le transmită în maximum 15 zile, sub sancțiunea returnării bunurilor către expeditor, pe cheltuiala acestuia, sau a vânzării lor de către transportator, după caz. (2) În cazurile prevăzute la alin.(1), dacă există urgență sau bunurile sunt perisabile, transportatorul va retransmite bunurile expeditorului, pe cheltuiala acestuia, sau le va vinde, potrivit art.1.726, fără să mai solicite instrucțiuni destinatarului. (3) La sfârșitul perioadei de depozitare sau la expirarea termenului pentru primirea instrucțiunilor destinatarului, obligațiile expeditorului sunt cele de la depozitul gratuit, cu obligația pentru expeditor de a-i rambursa integral cheltuielile de conservare și depozitare a bunurilor. (4) Transportatorul va fi despăgubit de destinatar sau expeditor, după caz, pentru pagubele cauzate de întârzierea destinatarului în preluarea bunurilor transportate. Garantarea creanțelor transportatorului Art. 1.982. – (1) Pentru garantarea creanțelor sale izvorâte din contractul de transport, transportatorul se bucură, cu privire la bunul transportat, de drepturile unui creditor gajist cât timp deține acel bun. (2) Transportatorul poate exercita drepturile prevăzute la alin. (1) și după predarea către destinatar a bunului transportat, dar numai timp de 24 de ore de la predare și doar dacă destinatarul mai deține bunul. Predarea bunurilor fără încasarea sumelor datorate Art. 1.983. – (1) Transportatorul care predă bunurile transportate fără a încasa de la destinatar sumele ce i se datorează lui, transportatorilor anteriori sau expeditorului ori fără a pretinde destinatarului consemnarea sumei asupra căreia există neînțelegeri, pierde dreptul de regres și răspunde față de expeditor și transportatorii anteriori pentru toate sumele ce li se cuveneau. (2) În toate cazurile însă, transportatorul are acțiune împotriva destinatarului, chiar dacă acesta a ridicat bunurile transportate. Răspunderea transportatorului Art. 1.984. – Transportatorul răspunde pentru prejudiciul cauzat prin pierderea totală ori parțială a bunurilor, prin alterarea ori deteriorarea acestora, survenită pe parcursul transportului, sub rezerva aplicării dispozițiilor art.1.959, precum și 354 prin întârzierea livrării bunurilor. Repararea prejudiciului Art. 1.985. – (1) În caz de pierdere a bunurilor, transportatorul trebuie să acopere valoarea reală a bunurilor pierdute sau a părților pierdute din bunurile transportate. (2) În caz de alterare sau deteriorare a bunurilor, transportatorul va acoperi scăderea lor de valoare. (3) Pentru aplicarea alin.(1) și (2) se va avea în vedere valoarea bunurilor la locul și momentul predării. Restituirea prețului și a cheltuielilor Art. 1.986. – În cazul prevăzut la art. 1.985, transportatorul trebuie să restituie, de asemenea, prețul transportului, al serviciilor accesorii și cheltuielile transportului, proporțional, după caz, cu valoarea bunurilor pierdute sau cu diminuarea valorii cauzate de alterarea ori deteriorarea acestora. Calcularea cuantumului despăgubirii Art. 1.987. – În cazul în care valoarea bunului a fost declarată la predare, despăgubirea se calculează în raport cu acea valoare. Cu toate acestea, dacă valoarea reală a bunului de la locul și momentul predării este mai mică, despăgubirea se calculează în raport cu această din urmă valoare. Cazuri speciale Art. 1.988. – (1) Transportatorul nu este ținut să transporte documente, sume de bani în numerar, titluri de valoare, bijuterii sau alte bunuri de mare valoare. (2) Dacă acceptă transportul unor bunuri dintre cele prevăzute la alin.(1), transportatorul trebuie să acopere, în caz de pierdere, deteriorare sau alterare, numai valoarea declarată a acestora. În situația în care s-a declarat o natură diferită a bunurilor ori o valoare mai mare, transportatorul este exonerat de orice răspundere. Limitarea răspunderii Art. 1.989. – În toate cazurile, despăgubirea nu poate depăși cuantumul stabilit prin legea specială. Agravarea răspunderii Art. 1.990. – Dacă transportatorul a acționat cu intenție sau culpă gravă, acesta datorează despăgubiri, fără limitările sau exonerarea de răspundere prevăzute la art.1.987-1.989. Înlăturarea răspunderii Art. 1.991. – (1) Transportatorul nu răspunde dacă pierderea totală ori parțială sau, după caz, alterarea ori deteriorarea s-a produs din cauza: a) unor fapte în legătură cu încărcarea sau descărcarea bunului, dacă această operațiune s-a efectuat de către expeditor sau destinatar; b) lipsei ori defectuozității ambalajului, dacă după aspectul exterior nu putea fi observată la primirea bunului pentru transport; c) expedierii sub o denumire necorespunzătoare, inexactă ori incompletă a unor bunuri excluse de la transport sau admise la transport numai sub anumite condiții, precum și a nerespectării de către expeditor a măsurilor de siguranță prevăzute pentru acestea din urmă; d) unor evenimente naturale inerente transportului în vehicule deschise, dacă potrivit dispozițiilor legii speciale sau contractului bunul trebuie transportat 355 astfel; e) naturii bunului transportat, dacă aceasta îl expune pierderii sau stricăciunii prin sfărâmare, spargere, ruginire, alterare interioară spontană și altele asemenea; f) pierderii de greutate, oricare ar fi distanța parcursă, dacă și în măsura în care bunul transportat este dintre acelea care prin natura lor suferă, obișnuit, prin simplul fapt al transportului, o asemenea pierdere; g) pericolului inerent al transportului de animale vii; h) faptului că prepusul expeditorului, care însoțește bunul în cursul transportului, nu a luat măsurile necesare pentru a asigura conservarea bunului; i) oricărei alte împrejurări prevăzute prin lege specială. (2) Dacă se constată că pierderea sau deteriorarea ori alterarea a putut surveni din una dintre cauzele prevăzute la alin.(1), se prezumă că paguba a fost produsă din acea cauză. (3) Transportatorul este, de asemenea, exonerat de răspundere, dacă dovedește că pierderea totală sau parțială ori alterarea sau deteriorarea s-au produs din cauza: a) unei alte fapte decât cele prevăzute la alin.(1), săvârșite cu intenție ori din culpă de către expeditor sau destinatar, ori a instrucțiunilor date de către unul dintre aceștia; b) forței majore sau faptei unui terț pentru care transportatorul nu este ținut să răspundă. Răspunderea pentru neefectuarea transportului sau pentru întârziere Art. 1.992. – Transportatorul răspunde și pentru paguba cauzată prin neefectuarea transportului sau prin depășirea termenului de transport. Răspunderea pentru rambursuri și formalități vamale Art. 1.993. – Răspunderea transportatorului pentru încasarea rambursurilor cu care expeditorul a grevat transportul și pentru îndeplinirea operațiunilor vamale e reglementată de dispozițiile privitoare la mandat. Cazuri de decădere Art. 1.994. – (1) În cazul în care cel îndreptățit primește bunurile fără a face rezerve, nu se mai pot formula împotriva transportatorului pretențiile izvorâte din pierderea parțială sau alterarea ori deteriorarea bunurilor transportate ori din nerespectarea termenului de transport. (2) În cazul în care pierderea parțială sau alterarea ori deteriorarea nu puteau fi descoperite la primirea bunului, cel îndreptățit poate pretinde transportatorului daune-interese, chiar dacă bunul transportat a fost primit fără rezerve. Daunele-interese pot fi cerute numai dacă cel îndreptățit a adus la cunoștința transportatorului, pieirea sau alterarea ori deteriorarea de îndată ce a descoperit-o, însă nu mai târziu de 5 zile de la primirea bunului, iar pentru bunurile perisabile sau animalele vii, nu mai târziu de 6 ore de la primirea acestora. (3) În caz de intenție sau culpă gravă a transportatorului, dispozițiile de mai sus privitoare la stingerea pretențiilor celui îndreptățit, precum și cele privitoare la termenul de înștiințare nu sunt aplicabile. 356 Clauze de exonerare sau înlăturare a răspunderii Art. 1.995. – (1) Clauza prin care se înlătură sau restrânge răspunderea stabilită prin lege în sarcina transportatorului se consideră nescrisă. (2) Cu toate acestea, expeditorul își poate asuma riscul transportului în cazul pagubelor cauzate de ambalaj sau în cazul transporturilor speciale care măresc riscul pierderii sau stricăciunii bunurilor. Bunurile periculoase Art. 1.996. – (1) Expeditorul care predă pentru transport bunuri periculoase, fără să informeze transportatorul în prealabil, va despăgubi pe acesta pentru orice pagube cauzate de natura periculoasă a transportului. (2) În cazul de la alin.(1), expeditorul va acoperi cheltuielile și riscurile decurgând din depozitul unor astfel de bunuri. Răspunderea expeditorului Art. 1.997. – (1) Expeditorul va despăgubi transportatorul pentru orice pagube cauzate de natura sau viciul bunurilor predate pentru transport. (2) Transportatorul rămâne însă răspunzător față de terți pentru pagubele cauzate astfel, cu drept de regres împotriva expeditorului. Transportatorul care se obligă să transporte pe liniile altuia Art. 1.998. – Dacă nu s-a convenit altfel, transportatorul care se angajează să transporte bunurile atât pe liniile sale de exploatare, cât și pe cele ale altui transportator răspunde pentru transportul efectuat pe celelalte linii numai ca expeditor comisionar. Răspunderea în transportul succesiv sau combinat Art. 1.999. – Dacă prin lege nu se prevede altfel, în cazul transportului succesiv sau combinat acțiunea în răspundere se poate exercita împotriva transportatorului care a încheiat contractul de transport sau împotriva ultimului transportator. Raporturile dintre transportatorii succesivi Art. 2.000. – (1) În raporturile dintre ei, fiecare transportator contribuie la despăgubiri proporțional cu partea ce i se cuvine din prețul transportului. Dacă însă paguba este produsă cu intenție sau din culpa gravă a unuia dintre transportatori, întreaga despăgubire incumbă acestuia. (2) Atunci când unul dintre transportatori dovedește că faptul păgubitor nu s-a produs pe durata transportului său, acesta nu este ținut să contribuie la despăgubire. (3) Se prezumă că bunurile au fost predate în stare bună de la un transportator la altul dacă aceștia nu solicită menționarea în documentul de transport a stării în care au fost preluate bunurile. Reprezentarea în transportul succesiv sau combinat Art. 2.001. – (1) În transportul succesiv sau combinat, cel din urmă transportator îi reprezintă pe ceilalți în ceea ce privește încasarea sumelor ce li se cuvin în temeiul contractului de transport, precum și cu privire la exercitarea drepturilor prevăzute la art.1.995. (2) Transportatorul care nu își îndeplinește obligațiile prevăzute la alin.(1) răspunde față de transportatorii precedenți pentru sumele ce li se cuvin acestora. 357 Secțiunea a 3-a Contractul de transport de persoane și bagaje Conținutul obligației de a transporta Art. 2.002. – (1) Obligația de transport al persoanelor cuprinde, în afara operațiunilor de transport, și operațiunile de îmbarcare și debarcare. (2) Transportatorul este ținut să aducă la timp călătorul, nevătămat și în siguranță, la locul de destinație. (3) Transportatorul poate refuza sau accepta transportul în anumite condiții, în cazurile prevăzute de legea specială. (4) Transportatorul este obligat să aibă asigurare de răspundere civilă, încheiată în condițiile legii. Obligații ale părților Art. 2.003. – (1) În temeiul contractului de transport, transportatorul este obligat față de călător: a) să pună la dispoziția acestuia un loc corespunzător legitimației sale de călătorie; b) să transporte copiii care călătoresc împreună cu acesta, fără plată sau cu tarif redus, în condițiile legii speciale; c) să transporte fără o altă plată bagajele acestuia, în cantitatea și condițiile prevăzute prin dispozițiile legii speciale. (2) În timpul transportului, călătorul este obligat să se supună măsurilor luate potrivit dispozițiilor legale de către prepușii transportatorului. Răspunderea pentru persoana călătorului Art. 2.004. – (1) Transportatorul răspunde pentru moartea sau vătămarea integrității corporale ori a sănătății călătorului. (2) El răspunde, de asemenea, pentru daunele directe și imediate rezultând din neexecutarea transportului, din executarea lui în alte condiții decât cele stabilite sau din întârzierea executării acestuia. (3) În cazul în care, după împrejurări, din cauza întârzierii executării transportului, contractul nu mai prezintă interes pentru călător, acesta îl poate denunța, solicitând rambursarea prețului. (4) Transportatorul nu răspunde dacă dovedește că paguba a fost cauzată de călător, cu intenție sau din culpă gravă. De asemenea, transportatorul nu răspunde nici atunci când dovedește că paguba a fost cauzată de starea de sănătate a călătorului, fapta unui terț pentru care nu este ținut să răspundă sau forța majoră. Cu toate acestea, transportatorul rămâne răspunzător pentru paguba cauzată de mijlocul de transport folosit sau de starea sa de sănătate ori a angajaților lui. (5) Este considerată nescrisă orice clauză prin care se înlătură sau se restrânge răspunderea transportatorului pentru prejudiciile prevăzute în prezentul articol. Răspunderea pentru bagaje și alte bunuri Art. 2.005. – (1) Transportatorul răspunde pentru pierderea sau deteriorarea bagajelor sau a altor bunuri ale călătorului, dacă nu se dovedește că prejudiciul a fost cauzat de viciul acestora, culpa călătorului sau forța majoră. (2) Pentru bagajele de mână sau alte bunuri pe care călătorul le ține cu sine, 358 transportatorul răspunde numai dacă se dovedește intenția sau culpa acestuia din urmă cu privire la pierderea sau deteriorarea lor. (3) Transportatorul răspunde pentru pierderea sau deteriorarea bagajelor sau a altor bunuri ale călătorului în limita valorii declarate sau, dacă valoarea nu a fost declarată, în raport cu natura, conținutul obișnuit al acestora și alte asemenea elemente, după împrejurări. (4) În măsura în care nu se prevede altfel prin prezentul articol, dispozițiile Secțiunii a 2-a din prezentul capitol se aplică în mod corespunzător transportului bagajelor și al altor bunuri pe care călătorul le ține cu sine, fără a deosebi după cum acestea au fost sau nu au fost predate transportatorului. Răspunderea în cadrul transportului succesiv sau combinat Art. 2.006. – (1) În cadrul transportului succesiv sau combinat, transportatorul pe al cărui parcurs al transportului a intervenit decesul, vătămarea integrității corporale ori a sănătății călătorului, pierderea sau deteriorarea bagajelor ori a altor bunuri ale călătorului răspunde pentru prejudiciul astfel cauzat. Cu toate acestea, transportatorul nu răspunde dacă prin contractul de transport s-a stipulat în mod expres că unul dintre transportatori răspunde integral. (2) Pentru pierderea sau deteriorarea bagajelor sau a altor bunuri ale călătorului ce au fost predate, fiecare dintre transportatori este ținut să contribuie la despăgubire, potrivit art.2.000, care se aplică în mod corespunzător. (3) Răspunderea pentru întârzierea sau întreruperea transportului intervine numai dacă, la terminarea întregului parcurs, întârzierea subzistă. Cedarea drepturilor din contractul de transport Art. 2.007. – În lipsă de stipulație contrară sau dacă prin lege nu se prevede altfel, călătorul poate ceda drepturile sale ce izvorăsc din contractul de transport înainte de începerea transportului, fără a fi obligat să îl înștiințeze pe transportator. Înlăturarea răspunderii Art. 2.008. – Dispozițiile art.1.991 alin.(3) se aplică și transportului de persoane. CAPITOLUL IX Contractul de mandat Secțiunea 1 Dispoziții comune Noțiunea Art. 2.009. – Mandatul este contractul prin care o parte, numită mandatar, se obligă să încheie unul sau mai multe acte juridice pe seama celeilalte părți, numită mandant. Mandatul cu titlu gratuit sau cu titlu oneros Art. 2.010. – (1) Mandatul este cu titlu gratuit sau cu titlu oneros. Mandatul dintre două persoane fizice se prezumă a fi cu titlu gratuit. Cu toate acestea, mandatul dat pentru acte de exercitare a unei activități profesionale se prezumă a fi cu titlu oneros. (2) Dacă mandatul este cu titlu oneros, iar remunerația mandatarului nu este 359 determinată prin contract, aceasta se va stabili potrivit legii, uzanțelor ori, în lipsă, după valoarea serviciilor prestate. (3) Dreptul la acțiunea pentru stabilirea cuantumului remunerației se prescrie odată cu dreptul la acțiunea pentru plata acesteia. Felurile mandatului Art. 2.011. – Mandatul este cu sau fără reprezentare. Puterea de reprezentare Art. 2.012. – (1) Dacă din împrejurări nu rezultă altfel, mandatarul îl reprezintă pe mandant la încheierea actelor pentru care a fost împuternicit. (2) Împuternicirea pentru reprezentare sau, dacă este cazul, înscrisul care o constată se numește procură. (3) Dispozițiile referitoare la reprezentarea în contracte se aplică în mod corespunzător. Secțiunea a 2-a Mandatul cu reprezentare §1. Forma și întinderea mandatului Forma mandatului Art. 2.013. – (1) Contractul de mandat poate fi încheiat în formă scrisă, autentică ori sub semnătură privată, sau verbală. Acceptarea mandatului poate rezulta și din executarea sa de către mandatar. (2) Mandatul dat pentru încheierea unui act juridic supus, potrivit legii, unei anumite forme trebuie să respecte acea formă, sub sancțiunea aplicabilă actului însuși. Prevederea nu se aplică atunci când forma este necesară doar pentru opozabilitatea actului față de terți, dacă prin lege nu se prevede altfel. Cazul special de acceptare tacită Art. 2.014. – (1) În absența unui refuz neîntârziat, mandatul se consideră acceptat dacă privește actele a căror încheiere intră în exercitarea profesiei mandatarului ori pentru care acesta și-a oferit serviciile fie în mod public, fie direct mandantului. (2) În aplicarea dispozițiilor alin.(1) se va ține seama, între altele, de prevederile legale, de practicile stabilite între părți și de uzanțe. Durata mandatului Art. 2.015. – Dacă părțile nu au prevăzut un termen, contractul de mandat încetează în 3 ani de la încheierea lui. Întinderea mandatului Art. 2.016. – (1) Mandatul general autorizează pe mandatar să efectueze numai acte de conservare și de administrare. (2) Pentru a încheia acte de înstrăinare sau grevare, tranzacții ori compromisuri, pentru a se putea obliga prin cambii sau bilete la ordin ori pentru a intenta acțiuni în justiție, precum și pentru a încheia orice alte acte de dispoziție, mandatarul trebuie să fie împuternicit în mod expres. (3) Mandatul se întinde și asupra tuturor actelor necesare executării lui, chiar dacă nu sunt precizate în mod expres. 360 §2. Obligațiile mandatarului Executarea mandatului Art. 2.017. – (1) Mandatarul nu poate să depășească limitele stabilite prin mandat. (2) Cu toate acestea, el se poate abate de la instrucțiunile primite dacă îi este imposibil să îl înștiințeze în prealabil pe mandant și se poate prezuma că acesta ar fi aprobat abaterea dacă ar fi cunoscut împrejurările ce o justifică. În acest caz, mandatarul este obligat să îl înștiințeze de îndată pe mandant cu privire la schimbările aduse executării mandatului. Diligența mandatarului Art. 2.018. – (1) Dacă mandatul este cu titlu oneros, mandatarul este ținut să execute mandatul cu diligența unui bun proprietar. Dacă însă mandatul este cu titlu gratuit, mandatarul este obligat să îl îndeplinească cu diligența pe care o manifestă în propriile afaceri. (2) Mandatarul este obligat să îl înștiințeze pe mandant despre împrejurările care au apărut ulterior încheierii mandatului și care pot determina revocarea sau modificarea acestuia. Obligația de a da socoteală Art. 2.019. – (1) Orice mandatar este ținut să dea socoteală despre gestiunea sa și să remită mandantului tot ceea ce a primit în temeiul împuternicirii sale, chiar dacă ceea ce a primit nu ar fi fost datorat mandantului. (2) În perioada în care bunurile primite cu ocazia executării mandatului, de la mandant ori în numele lui, se află în deținerea mandatarului, acesta este obligat să le conserve. Dobânzile la sumele datorate Art. 2.020. – Mandatarul datorează dobânzi pentru sumele întrebuințate în folosul său începând din ziua întrebuințării, iar pentru cele cu care a rămas dator, din ziua în care a fost pus în întârziere. Răspunderea pentru obligațiile terților Art. 2.021. – În lipsa unei convenții contrare, mandatarul care și-a îndeplinit mandatul nu răspunde față de mandant cu privire la executarea obligațiilor asumate de persoanele cu care a contractat, cu excepția cazului în care insolvabilitatea lor i-a fost sau ar fi trebuit să îi fi fost cunoscută la data încheierii contractului cu acele persoane. Pluralitatea de mandatari Art. 2.022. – (1) În absența unei stipulații contrare, mandatul conferit mai multor persoane pentru a lucra împreună nu are efect dacă nu a fost acceptat de către toate aceste persoane. (2) Când mai multe persoane au acceptat același mandat, actele lor obligă pe mandant chiar dacă au fost încheiate numai de una dintre ele, afară de cazul când s-a stipulat că vor lucra împreună. (3) În lipsă de stipulație contrară, mandatarii răspund solidar față de mandant dacă s-au obligat să lucreze împreună. Substituirea făcută de mandatar Art. 2.023. – (1) Mandatarul este ținut să îndeplinească personal mandatul, cu excepția cazului în care mandantul l-a autorizat în mod expres să-și substituie o altă persoană în executarea în tot sau în parte a mandatului. (2) Chiar în absența unei autorizări exprese, mandatarul își poate substitui un 361 terț dacă: a) împrejurări neprevăzute îl împiedică să aducă la îndeplinire mandatul; b) îi este imposibil să îl înștiințeze în prealabil pe mandant asupra acestor împrejurări; c) se poate prezuma că mandantul ar fi aprobat substituirea dacă ar fi cunoscut împrejurările ce o justifică. (3) În cazurile prevăzute la alin.(2), mandatarul este obligat să îl înștiințeze de îndată pe mandant cu privire la substituire. (4) Dacă substituirea nu a fost autorizată de mandant, mandatarul răspunde pentru actele persoanei pe care și-a substituit-o ca și cum le-ar fi îndeplinit el însuși. (5) Dacă substituirea a fost autorizată, mandatarul nu răspunde decât pentru diligența cu care a ales persoana care l-a substituit și i-a dat instrucțiunile privind executarea mandatului. (6) În toate cazurile, mandantul are acțiune directă împotriva persoanei pe care mandatarul și-a substituit-o. Măsuri de conservare a bunurilor mandantului Art. 2.024. – (1) Mandatarul va exercita drepturile mandantului față de terți, dacă bunurile primite pentru mandant prezintă semne de deteriorare sau au ajuns cu întârziere. (2) În caz de urgență, mandatarul poate proceda la vânzarea bunurilor cu diligența unui bun proprietar. (3) În cazurile prevăzute la alin.(1) și (2) mandatarul trebuie să îl anunțe de îndată pe mandant. §3. Obligațiile mandantului Sumele necesare executării mandatului Art. 2.025. – (1) În lipsa unei convenții contrare, mandantul este obligat să pună la dispoziția mandatarului mijloacele necesare executării mandatului. (2) Mandantul va restitui mandatarului cheltuielile rezonabile avansate de acesta din urmă pentru executarea mandatului, împreună cu dobânzile legale aferente, calculate de la data efectuării cheltuielilor. Despăgubirea mandatarului Art. 2.026. – Mandantul este obligat să repare prejudiciul suferit de către mandatar în executarea mandatului, dacă acest prejudiciu nu provine din culpa mandatarului. Remunerația mandatarului Art. 2.027. – Dacă mandatul este cu titlu oneros, mandantul este obligat să plătească mandatarului remunerația, chiar și în cazul în care, fără culpa mandatarului, mandatul nu a putut fi executat. Pluralitatea de mandanți Art. 2.028. – Când mandatul a fost dat aceluiași mandatar de mai multe persoane pentru o afacere comună, fiecare dintre ele răspunde solidar față de mandatar de toate efectele mandatului. Dreptul de retenție al mandatarului Art. 2.029. – Pentru garantarea tuturor creanțelor sale împotriva mandantului izvorâte din mandat, mandatarul are un drept de retenție asupra bunurilor primite 362 cu ocazia executării mandatului de la mandant ori pe seama acestuia. §4. Încetarea mandatului Modurile de încetare Art. 2.030. – Pe lângă cauzele generale de încetare a contractelor, mandatul încetează prin oricare dintre următoarele moduri: a) revocarea sa de către mandant; b) renunțarea mandatarului; c) moartea, incapacitatea sau falimentul mandantului ori a mandatarului. Cu toate acestea, atunci când are ca obiect încheierea unor acte succesive în cadrul unei activități cu caracter de continuitate, mandatul nu încetează dacă această activitate este în curs de desfășurare, cu respectarea dreptului de revocare sau renunțare al părților sau al moștenitorilor acestora. Condițiile revocării Art. 2.031. – (1) Mandantul poate oricând revoca mandatul, expres sau tacit, indiferent de forma în care contractul de mandat a fost încheiat și chiar dacă a fost declarat irevocabil. (2) Împuternicirea dată unui nou mandatar pentru aceeași afacere revocă mandatul inițial. (3) Mandatul dat în condițiile prevăzute de art. 2.028 nu poate fi revocat decât cu acordul tuturor mandanților. Efectele revocării Art. 2.032. – (1) Mandantul care revocă mandatul rămâne ținut să-și execute obligațiile față de mandatar. El este de asemenea obligat să repare prejudiciile suferite de mandatar din cauza revocării nejustificate ori intempestive. (2) Atunci când părțile au declarat mandatul irevocabil, revocarea se consideră a fi nejustificată dacă nu este determinată de culpa mandatarului sau de un caz fortuit ori de forță majoră. Publicitatea revocării procurii autentice notariale Art. 2.033. – (1) Dacă procura a fost dată în formă autentică notarială, în vederea informării terților notarul public căruia i se solicită să autentifice revocarea unei asemenea procuri este obligat să transmită revocarea către registrul național notarial, ținut în format electronic, potrivit legii. (2) Notarul public care autentifică actul pentru încheierea căruia a fost dată procura are obligația să verifice la registrul național notarial dacă acea procură a fost revocată. Renunțarea mandatarului Art. 2.034. – (1) Mandatarul poate renunța oricând la mandat, notificând mandantului renunțarea sa. (2) Dacă mandatul este cu titlul oneros, mandatarul poate pretinde remunerația pentru actele pe care le-a încheiat pe seama mandantului până la data renunțării. (3) Mandatarul este obligat să îl despăgubească pe mandant pentru prejudiciile suferite prin efectul renunțării, cu excepția cazului când continuarea executării mandatului i-ar fi cauzat mandatarului însuși o pagubă însemnată, care nu putea fi prevăzută la data acceptării mandatului. 363 Moartea, incapacitatea sau falimentul uneia dintre părți Art. 2.035. – (1) În caz de deces, incapacitate sau faliment a uneia dintre părți, moștenitorii ori reprezentanții acesteia au obligația de a informa de îndată cealaltă parte. (2) În cazul prevăzut la alin.(1), mandatarul sau moștenitorii ori reprezentanții săi sunt obligați să continue executarea mandatului dacă întârzierea acesteia riscă să pună în pericol interesele mandantului ori ale moștenitorilor săi. Necunoașterea cauzei de încetare a mandatului Art. 2.036. – Tot ceea ce mandatarul a făcut, în numele mandantului, înainte de a cunoaște sau de a fi putut cunoaște cauza de încetare a mandatului este socotit ca valabil făcut în executarea acestuia. Menținerea unor obligații ale mandatarului Art. 2.037. – La încetarea în orice mod a mandatului, mandatarul este ținut să-și execute obligațiile prevăzute la art.2.019 și 2.020. Încetarea mandatului în caz de pluralitate de mandatari Art. 2.038. – În lipsa unei convenții contrare, mandatul dat mai multor mandatari obligați să lucreze împreună încetează chiar și atunci când cauza încetării privește numai pe unul dintre ei. Secțiunea a 3-a Mandatul fără reprezentare §1. Dispoziții generale Noțiunea Art. 2.039. – (1) Mandatul fără reprezentare este contractul în temeiul căruia o parte, numită mandatar, încheie acte juridice în nume propriu dar pe seama celeilalte părți, numită mandant, și își asumă față de terți obligațiile care rezultă din aceste acte, chiar dacă terții aveau cunoștință despre mandat. (2) Dispozițiile prezentei secțiuni se completează, în mod corespunzător, cu regulile aplicabile mandatului cu reprezentare. Efectele față de terți Art. 2.040. – (1) Terții nu au niciun raport juridic cu mandantul. (2) Cu toate acestea, mandantul, substituindu-se mandatarului, poate exercita drepturile de creanță născute din executarea mandatului, dacă și-a executat propriile sale obligații față de mandatar. Bunurile dobândite de mandatar Art. 2.041. – (1) Mandantul poate revendica bunurile mobile dobândite pe seama sa de către mandatarul care a acționat în nume propriu, cu excepția bunurilor dobândite de terți prin efectul posesiei de bună-credință. (2) Dacă bunurile dobândite de mandatar sunt imobile, acesta este obligat să le transmită mandantului. În caz de refuz, mandantul poate solicita instanței de judecată să pronunțe o hotărâre care să țină loc de act de transmitere a bunurilor dobândite. (3) Dispozițiile alin.(2) se aplică prin asemănare și bunurilor mobile supuse unor formalități de publicitate. 364 Creditorii mandatarului Art. 2.042. – Creditorii mandatarului nu pot urmări bunurile dobândite de acesta în nume propriu dar pe seama mandantului, dacă mandatul fără reprezentare are dată certă și aceasta este anterioară luării oricărei măsuri asigurătorii sau de executare. §2. Contractul de comision Noțiunea Art. 2.043. – Contractul de comision este mandatul care are ca obiect achiziționarea sau vânzarea de bunuri ori prestarea de servicii pe seama comitentului și în numele comisionarului, care acționează cu titlu profesional, în schimbul unei remunerații numită comision. Proba contractului Art. 2.044. – (1) Contractul de comision se încheie în formă scrisă, autentică sau sub semnătură privată. (2) Dacă prin lege nu se prevede altfel, forma scrisă este necesară numai pentru dovada contractului. Obligațiile terțului contractant Art. 2.045. – Terțul contractant este ținut direct față de comisionar pentru obligațiile sale. Cedarea acțiunilor Art. 2.046. – (1) În caz de neexecutare a obligațiilor de către terț, comitentul poate exercita acțiunile decurgând din contractul cu terțul, subrogându-se, la cerere, în drepturile comisionarului. (2) În acest scop, la cererea comitentului, comisionarul are obligația să îi cedeze acestuia de îndată acțiunile contra terțului, printr-un act de cesiune sub semnătură privată, fără nicio contraprestație din partea comitentului. (3) Comisionarul răspunde pentru daunele cauzate comitentului, prin refuzul sau întârzierea cedării acțiunilor împotriva terțului. Vânzarea pe credit Art. 2.047. – (1) Comisionarul care vinde pe credit, fără autorizarea comitentului, răspunde personal, fiind ținut, la cererea comitentului, să plătească de îndată creditele acordate împreună cu dobânzile și alte foloase ce ar rezulta. (2) În acest caz, comisionarul este obligat să-l înștiințeze de îndată pe comitent, arătându-i persoana cumpărătorului și termenul acordat; în caz contrar, se presupune că operațiunile s-au făcut pe bani gata, proba contrară nefiind admisă. Instrucțiunile comitentului Art. 2.048. – (1) Comisionarul are obligația să respecte întocmai instrucțiunile exprese primite de la comitent. (2) Cu toate acestea, comisionarul se poate îndepărta de la instrucțiunile primite de la comitent, numai dacă sunt întrunite cumulativ următoarele condiții: a) nu este suficient timp pentru a se obține autorizarea sa prealabilă în raport cu natura afacerii; b) se poate considera în mod rezonabil că acesta, cunoscând împrejurările schimbate, și-ar fi dat autorizarea; și c) îndepărtarea de la instrucțiuni nu schimbă fundamental natura și scopul sau condițiile economice ale împuternicirii primite. 365 (3) În cazul prevăzut la alin.(2) comisionarul are obligația să îl înștiințeze pe comitent de îndată ce este posibil. (4) În afara cazului prevăzut la alin. (2), orice operațiune a comisionarului, cu încălcarea sau depășirea puterilor primite, rămâne în sarcina sa, dacă nu este ratificată de comitent; de asemenea, comisionarul poate fi obligat și la plata de daune-interese. Comisionul Art. 2.049. – (1) Comitentul nu poate refuza plata comisionului atunci când terțul execută întocmai contractul încheiat de comisionar cu respectarea împuternicirii primite. (2) Dacă nu s-a stipulat altfel, comisionul se datorează chiar dacă terțul nu execută obligația sa, ori invocă excepția de neexecutare a contractului. (3) Dacă împuternicirea pentru vânzarea unui imobil s-a dat exclusiv unui comisionar, comisionul rămâne datorat de proprietar chiar dacă vânzarea s-a făcut direct de către acesta sau prin intermediul unui terț. (4) Dacă părțile nu au stabilit cuantumul comisionului, acesta se determină potrivit prevederilor art.2.010 alin.(2). Vânzarea de titluri de credit și alte bunuri cotate Art. 2.050. – (1) În lipsă de stipulație contrară, când împuternicirea privește vânzarea sau cumpărarea unor titluri de credit circulând în comerț, sau alte mărfuri cotate pe piețe reglementate, comisionarul poate să procure comitentului la prețul cerut, ca vânzător, bunurile pe care era împuternicit să le cumpere, sau să rețină pentru sine la prețul curent, în calitate de cumpărător, bunurile pe care trebuia să le vândă în contul comitentului. (2) Comisionarul care se comportă el însuși ca vânzător sau cumpărător, are dreptul la comision. (3) Dacă în cazurile mai sus menționate, comisionarul, după îndeplinirea însărcinării sale, nu face cunoscut comitentului persoana cu care a contractat, comitentul are dreptul să considere că vânzarea sau cumpărarea s-a făcut în contul său și să ceară de la comisionar executarea contractului. Revocarea comisionului Art. 2.051. – (1) Comitentul poate revoca împuternicirea dată comisionarului până în momentul în care acesta a încheiat actul cu terțul. (2) În acest caz, comisionarul are dreptul la o parte din comision, care se determină ținând cont de diligențele depuse și de cheltuielile efectuate cu privire la îndeplinirea împuternicirii până în momentul revocării. Răspunderea comisionarului Art. 2.052. – (1) Comisionarul nu răspunde față de comitent în cazul în care terțul nu-și execută obligațiile decurgând din act. (2) Cu toate acestea, el își poate lua expres obligația de a garanta pe comitent de executarea obligațiilor terțului. În acest caz, în lipsă de stipulație contrară, comitentul va plăti comisionarului un comision special „pentru garanție”, sau „pentru credit”, ori un alt asemenea comision stabilit prin convenția lor sau, în lipsă, de către instanță, care va ține cont de împrejurări și de valoarea obligației garantate. 366 Dreptul de retenție aparținând comisionarului Art. 2.053. – (1) Pentru creanțele sale asupra comitentului, comisionarul are un drept de retenție asupra bunurilor acestuia, aflate în detenția sa. (2) Comisionarul va avea preferință față de vânzătorul neplătit. §3. Contractul de consignație Noțiunea Art. 2.054. – (1) Contractul de consignație este o varietate a contractului de comision care are ca obiect vânzarea unor bunuri mobile pe care consignantul le-a predat consignatarului în acest scop. (2) Contractul de consignație este guvernat de regulile prezentei secțiuni, de legea specială, precum și de dispozițiile privitoare la contractul de comision și de mandat, în măsura în care acestea din urmă nu contravin prezentei secțiuni. Proba Art. 2.055. – Contractul de consignație se încheie în formă scrisă. Dacă prin lege nu se prevede altfel, forma scrisă este necesară numai pentru dovada contractului. Prețul vânzării Art. 2.056. – (1) Prețul la care bunul urmează să fie vândut este cel stabilit de părțile contractului de consignație sau, în lipsă, prețul curent al mărfurilor de pe piața relevantă, de la momentul vânzării. (2) Consignantul poate modifica unilateral prețul de vânzare stabilit, iar consignatarul va fi ținut de această modificare de la momentul la care i-a fost adusă la cunoștință în scris. (3) În lipsă de dispoziții contrare ale contractului sau ale instrucțiunilor scrise ale consignantului, vânzarea se va face numai cu plata în numerar, prin virament sau cec barat și numai la prețurile curente ale mărfurilor, potrivit alin.(1). Remiterea, inspectarea, controlul și reluarea bunurilor Art. 2.057. – (1) Consignantul va remite bunurile consignatarului pentru executarea contractului, păstrând dreptul de a inspecta și controla starea acestora pe toată durata contractului. (2) Consignantul dispune de bunurile încredințate consignatarului, pe toată durata contractului. El le poate relua oricând, chiar în cazul în care contractul a fost încheiat pe durată determinată. (3) În cazul prevăzut la alin.(2), consignantul va da consignatarului un preaviz necesar pentru pregătirea predării bunurilor. (4) În cazul declarării falimentului consignantului, bunurile intră la masa credală, iar în cazul declarării falimentului consignatarului, bunurile sunt excluse de la masa credală și vor fi reluate imediat de consignant. Remunerația consignatarului Art. 2.058. – (1) Contractul de consignație este prezumat oneros, iar remunerația la care are dreptul consignatarul se stabilește prin contract sau în lipsă, ca diferență dintre prețul de vânzare stabilit de consignant și prețul efectiv al vânzării. (2) Dacă vânzarea s-a făcut la prețul curent, remunerația se va stabili de către instanță, potrivit cu dificultatea vânzării, diligențele consignatarului și remunerațiile practicate pe piața relevantă pentru operațiuni similare. 367 Cheltuielile de conservare, vânzare a bunurilor și executare a contractului Art. 2.059. – (1) Consignantul va acoperi consignatarului cheltuielile de conservare și vânzare a bunurilor, dacă prin contract nu se prevede altfel. (2) În cazul în care consignantul reia bunurile sau dispune luarea acestora din posesia consignatarului, precum și în cazul în care contractul de consignație nu se poate executa, fără vreo culpă din partea consignatarului, acesta are dreptul să-i fie acoperite toate cheltuielile făcute pentru executarea contractului. (3) Consignantul va fi ținut de plata cheltuielilor de întreținere și de depozitare a bunurilor, ori de câte ori va ignora obligația sa de a relua bunurile. (4) Dacă potrivit împrejurărilor, bunurile nu pot fi reluate imediat de consignant în caz de încetare a contractului prin renunțarea consignatarului, acesta rămâne ținut de obligațiile sale de păstrare a bunurilor, asigurare și întreținere a acestora până când acestea sunt reluate de consignant. Acesta are obligația să întreprindă toate diligențele necesare reluării bunurilor imediat după încetarea contractului, sub sancțiunea acoperirii cheltuielilor de conservare, depozitare și întreținere. Primirea, păstrarea și asigurarea bunurilor Art. 2.060. – (1) Consignatarul va primi și va păstra bunurile ca un bun proprietar și le va remite cumpărătorului sau consignantului, după caz, în starea în care le-a primit spre vânzare. (2) Consignatarul va asigura bunurile la valoarea stabilită de părțile contractului de consignație sau, în lipsă, la valoarea de circulație de la data primirii lor în consignație. El va fi ținut față de consignant pentru deteriorarea sau pieirea bunurilor din cauze de forță majoră sau fapta unui terț, dacă acestea nu au fost asigurate la primirea lor în consignație sau asigurarea a expirat și nu a fost reînnoită sau societatea de asigurări nu a fost agreată de consignant. Consignatarul este obligat să plătească cu regularitate primele de asigurare. (3) Consignantul va putea asigura bunurile pe cheltuiala consignatarului, dacă acesta omite să o facă. (4) Asigurările sunt contractate de drept în favoarea consignantului, cu condiția ca acesta să notifice asigurătorului contractul de consignație înainte de plata despăgubirilor. Vânzarea pe credit Art. 2.061. – (1) În cazul în care, consignatarul primește autorizarea să vândă pe credit, în condițiile în care părțile nu convin altfel, atunci el poate acorda cumpărătorului un termen pentru plata prețului de maximum 90 de zile și exclusiv pe bază de cambii acceptate sau bilete la ordin. (2) Dacă nu se prevede altfel prin contract, consignatarul este solidar răspunzător cu cumpărătorul față de consignant, pentru plata prețului mărfurilor vândute pe credit. Dreptul de retenție Art. 2.062. – (1) În lipsă de stipulație contrară, consignatarul nu are un drept de retenție asupra bunurilor primite în consignație și a sumelor cuvenite consignantului, pentru creanțele sale asupra acestuia. (2) Obligațiile consignatarului privind întreținerea bunurilor rămân valabile în caz de exercitare a dreptului de retenție, dar cheltuielile de depozitare incumbă consignantului, dacă exercitarea dreptului de retenție a fost întemeiată. 368 Încetarea contractului Art. 2.063. – Contractul de consignație încetează prin revocarea sa de către consignant, renunțarea consignatarului, din cauzele indicate în contract, moartea, dizolvarea, falimentul, interdicția sau radierea consignantului sau a consignatarului. §4. Contractul de expediție Noțiunea Art. 2.064. – Contractul de expediție este o varietate a contractului de comision prin care expeditorul se obligă să încheie, în nume propriu și în contul comitentului, un contract de transport și să îndeplinească operațiunile accesorii. Revocarea Art. 2.065. – Până la încheierea contractului de transport, comitentul poate revoca ordinul de expediție, plătind expeditorului cheltuielile și o compensație pentru diligențele desfășurate până la comunicarea revocării ordinului de expediție. Contraordinul Art. 2.066. – Din momentul încheierii contractului de transport, expeditorul este obligat să exercite, la cererea comitentului, dreptul la contraordin aplicabil contractului de transport. Obligațiile expeditorului Art. 2.067. – (1) În alegerea traseului, mijloacelor și modalităților de transport al mărfii, expeditorul va respecta instrucțiunile comitentului, iar dacă nu există asemenea instrucțiuni, va acționa în interesul comitentului. (2) În cazul în care expeditorul își asumă și obligația de predare a bunurilor la locul de destinație, se prezumă că această obligație nu este asumată față de destinatar. (3) Expeditorul nu are obligația de a asigura bunurile decât dacă aceasta a fost stipulată în contract sau rezultă din uzanțe. (4) Premiile, bonificațiile și reducerile tarifelor, obținute de expeditor, aparțin de drept comitentului, dacă nu se prevede altfel în contract. Răspunderea expeditorului Art. 2.068. – (1) Expeditorul răspunde de întârzierea transportului, de pieirea, pierderea, sustragerea sau stricăciunea bunurilor în caz de neglijență în executarea expedierii, în special în ceea ce privește preluarea și păstrarea bunurilor, alegerea transportatorului ori a expeditorilor intermediari. (2) Atunci când, fără motive temeinice, se abate de la modul de transport indicat de comitent, expeditorul răspunde de întârzierea transportului, pieirea, pierderea, sustragerea sau stricăciunea bunurilor, cauzată de cazul fortuit, dacă el nu dovedește că aceasta s-ar fi produs chiar dacă s-ar fi conformat instrucțiunilor primite. Drepturile expeditorului Art. 2.069. – (1) Expeditorul are dreptul la comisionul prevăzut în contract sau, în lipsă, stabilit potrivit tarifelor profesionale ori uzanțelor sau, dacă acestea nu există, de către instanță în funcție de dificultatea operațiunii și de diligențele expeditorului. (2) Contravaloarea prestațiilor accesorii și cheltuielile se rambursează de comitent pe baza facturilor sau altor înscrisuri care dovedesc efectuarea acestora, dacă părțile nu au convenit anticipat o sumă globală pentru comision, prestații 369 accesorii și cheltuieli care se efectuează. Expeditorul transportator Art. 2.070. – Expeditorul care ia asupra sa obligația executării transportului, cu mijloace proprii sau ale altuia, în tot sau în parte, are drepturile și obligațiile transportatorului. Termenul de prescripție Art. 2.071. – Dreptul la acțiune izvorând din contractul de expediție se prescrie în termen de un an socotit din ziua predării bunurilor la locul de destinație sau din ziua în care ar fi trebuit să se facă predarea lor, cu excepția dreptului la acțiunea referitoare la transporturile care încep sau se termină în afara Europei, care se prescrie în termen de 18 luni. CAPITOLUL X Contractul de agenție Noțiunea Art. 2.072. – (1) Prin contractul de agenție comitentul îl împuternicește în mod statornic pe agent fie să negocieze, fie atât să negocieze, cât și să încheie contracte, în numele și pe seama comitentului, în schimbul unei remunerații, în una sau în mai multe regiuni determinate. (2) Agentul este un intermediar independent care acționează cu titlu profesional. El nu poate fi în același timp prepusul comitentului. Domeniul de aplicare Art. 2.073. – (1) Dispozițiile prezentului capitol nu se aplică activității persoanelor care: a) acționează ca intermediar în cadrul burselor de valori și al piețelor reglementate de mărfuri și instrumente financiare derivate; b) au calitatea de agent sau broker de asigurări și reasigurări; c) prestează un serviciu neremunerat în calitate de agent. (2) Nu constituie agent, în înțelesul prezentului capitol, persoana care: a) are calitatea de organ legal sau statutar al unei persoane juridice, având drept de reprezentare a acesteia; b) este asociat ori acționar și este împuternicită în mod legal să îi reprezinte pe ceilalți asociați sau acționari; c) are calitatea de administrator judiciar, lichidator, tutore, curator, custode sau administrator-sechestru în raport cu comitentul. Exclusivitatea Art. 2.074. – (1) Agentul nu poate negocia sau încheia pe seama sa, fără consimțământul comitentului, în regiunea determinată prin contractul de agenție, contracte privind bunuri și servicii similare celor care fac obiectul contractului de agenție. (2) În lipsă de stipulație contrară, agentul poate reprezenta mai mulți comitenți, iar comitentul poate să contracteze cu mai mulți agenți, în aceeași regiune și pentru același tip de contracte. (3) Agentul poate reprezenta mai mulți comitenți concurenți, pentru aceeași regiune și pentru același tip de contracte, numai dacă se stipulează expres în acest sens. 370 Clauza de neconcurență Art. 2.075. – (1) În sensul prezentului capitol, prin clauză de neconcurență se înțelege acea stipulație contractuală al cărei efect constă în restrângerea activității profesionale a agentului pe perioada contractului de agenție sau ulterior încetării sale. (2) Clauza de neconcurență trebuie redactată în scris, sub sancțiunea nulității absolute. (3) Clauza de neconcurență se aplică doar pentru regiunea geografică sau pentru grupul de persoane și regiunea geografică la care se referă contractul de agenție și doar pentru bunurile și serviciile în legătură cu care agentul este împuternicit să negocieze și să încheie contracte. Orice extindere a sferei clauzei de neconcurență este considerată nescrisă. (4) Restrângerea activității prin clauza de neconcurență nu se poate întinde pe o perioadă mai mare de 2 ani de la data încetării contractului de agenție. Dacă s-a stabilit un termen mai lung de 2 ani, acesta se va reduce de drept la termenul maxim din prezentul alineat. Vânzarea pe credit Art. 2.076. – În lipsă de stipulație contrară, agentul nu poate vinde pe credit și nu poate acorda reduceri sau amânări de plată pentru creanțele comitentului. Reclamațiile privind bunurile Art. 2.077. – (1) Agentul poate primi reclamații privind viciile bunurilor vândute sau serviciilor prestate de comitent, fiind obligat să îl înștiințeze de îndată pe acesta. (2) La rândul său, agentul poate lua orice măsuri asigurătorii în interesul comitentului, precum și orice alte măsuri necesare pentru conservarea drepturilor acestuia din urmă. Forma contractului Art. 2.078. – (1) Contractul de agenție se încheie în formă scrisă, autentică sau sub semnătură privată. Dacă prin lege nu se prevede altfel, forma scrisă este necesară numai pentru dovada contractului. (2) Oricare parte are dreptul să obțină de la cealaltă parte, la cerere, un document scris semnat, cuprinzând conținutul contractului de agenție, inclusiv modificările acestuia. Părțile nu pot renunța la acest drept. Obligațiile agentului Art. 2.079. – (1) Agentul trebuie să îndeplinească, personal sau prin prepușii săi, obligațiile ce decurg din împuternicirea care îi este dată, cu bună-credință și loialitate. (2) În mod special, agentul este obligat: a) să îi procure și să îi comunice comitentului informațiile care l-ar putea interesa pe acesta privitoare la regiunile stabilite în contract, precum și să comunice toate celelalte informații necesare de care dispune; b) să depună diligențele necesare pentru negocierea și, dacă este cazul, încheierea contractelor pentru care este împuternicit, în condiții cât mai avantajoase pentru comitent; c) să respecte instrucțiunile rezonabile primite de la comitent; d) să țină în registrele sale evidențe separate pentru contractele care îl privesc pe fiecare comitent; e) să depoziteze bunurile sau eșantioanele într-o modalitate care să asigure 371 identificarea lor. (3) Substituirea agentului în tot sau în parte este supusă regulilor aplicabile în materia contractului de mandat. (4) Agentul care se află în imposibilitate de a continua executarea obligațiilor ce îi revin trebuie să îl înștiințeze de îndată pe comitent, sub sancțiunea plății de daune-interese. Obligațiile comitentului Art. 2.080. – (1) În raporturile sale cu agentul, comitentul trebuie să acționeze cu loialitate și cu bună-credință. (2) În mod special, comitentul este obligat: a) să pună la dispoziție agentului în timp util și într-o cantitate corespunzătoare mostre, cataloage, tarife și orice altă documentație, necesare agentului pentru executarea împuternicirii sale; b) să furnizeze agentului informațiile necesare executării contractului de agenție; c) să îl înștiințeze pe agent, într-un termen rezonabil, atunci când anticipează că volumul contractelor va fi semnificativ mai mic decât acela la care agentul s-ar fi putut aștepta în mod normal; d) să plătească agentului remunerația în condițiile și la termenele stabilite în contract sau prevăzute de lege. (3) De asemenea, comitentul trebuie să îl informeze pe agent într-un termen rezonabil cu privire la acceptarea, refuzul ori neexecutarea unui contract negociat sau, după caz, încheiat de agent. Renunțarea comitentului la încheierea contractelor sau actelor de comerț negociate Art. 2.081. – În cazul în care agentul a fost împuternicit doar să negocieze, iar comitentul nu comunică în termen rezonabil acordul său pentru încheierea contractului negociat de agent conform împuternicirii primite, se consideră că a renunțat la încheierea acestuia. Remunerația agentului Art. 2.082. – (1) Agentul are dreptul la o remunerație pentru toate contractele încheiate ca efect al intervenției sale. (2) Remunerația poate fi exprimată în cuantum fix sau variabil, prin raportare la numărul contractelor sau actelor de comerț, ori la valoarea acestora, când se numește comision. (3) În lipsa unei stipulații exprese sau a unei prevederi legale, agentul are dreptul la o remunerație stabilită potrivit uzanțelor aplicabile fie în locul în care agentul își desfășoară activitatea, fie în legătură cu bunurile care fac obiectul contractului de agenție. (4) Dacă nu există astfel de uzanțe, agentul este îndreptățit să primească o remunerație rezonabilă, în funcție de toate aspectele referitoare la contractele încheiate. (5) Dispozițiile art.2.083–2.087 sunt aplicabile numai în măsura în care agentul este remunerat total sau parțial cu un comision. 372 Condițiile comisionului Art. 2.083. – Agentul este îndreptățit la comision pentru contractele încheiate pe durata contractului de agenție, dacă acestea sunt încheiate: a) ca urmare a intervenției sale; b) fără intervenția agentului, dar cu un client procurat anterior de acesta pentru contracte sau acte de comerț similare; c) cu un client dintr-o regiune sau grup de persoane determinate, pentru care agentul a primit împuternicire exclusivă. Remunerarea după încetarea contractului Art. 2.084. – (1) Agentul este îndreptățit la comision pentru un contract încheiat ulterior încetării contractului de agenție, dacă: a) acesta a fost încheiat în principal datorită intervenției agentului pe durata contractului de agenție și încheierea a avut loc într-un termen rezonabil de la încetarea contractului de agenție; b) comanda emisă de terț a fost primită de comitent sau de agent anterior încetării contractului de agenție, în cazurile prevăzute de dispozițiile art.2.083. (2) Agentul nu are dreptul la comisionul prevăzut la art.2.083, dacă acesta este datorat agentului precedent potrivit alin.(1), cu excepția cazului în care rezultă din circumstanțe că este echitabil ca agenții să împartă acel comision. Dreptul la comision Art. 2.085. – (1) Dacă părțile nu convin altfel, dreptul la comision se naște la data la care este îndeplinită una dintre condițiile următoare: a) comitentul și-a executat obligațiile contractuale față de terța persoană; b) comitentul ar fi trebuit să își execute obligațiile contractuale potrivit convenției sale cu terțul; c) terțul și-a executat obligațiile contractuale. (2) Comisionul se plătește cel mai târziu în ultima zi a lunii care urmează trimestrului pentru care se datorează. Dreptul la comision în cazul contractelor neexecutate Art. 2.086. – (1) Comisionul se datorează și pentru contractele încheiate, dar la a căror executare părțile acestora au renunțat, dacă agentul și-a îndeplinit obligațiile. (2) Atunci când contractul încheiat nu se execută de către părți ca urmare a unor circumstanțe imputabile agentului, dreptul la comision se stinge sau comisionul se reduce proporțional cu neexecutarea, după caz. (3) În caz de executare parțială din partea terțului, agentul este îndreptățit doar la plata unei părți din comisionul stipulat, proporțional cu executarea contractului încheiat între comitent și terț. (4) În ipotezele prevăzute la alin.(2) și (3) comisioanele primite vor fi rambursate, după caz, în tot sau în parte. Calculul valorii comisionului Art. 2.087. – (1) La sfârșitul fiecărui trimestru comitentul trebuie să trimită agentului copiile de pe facturile care au fost expediate terților, precum și descrierea calculului valorii comisionului. (2) La cererea agentului, comitentul îi va comunica de îndată informațiile necesare calculării comisionului, inclusiv extrasele relevante din registrele sale contabile. (3) Clauza prin care se derogă de la prevederile alin.(1) și (2) în defavoarea 373 agentului se consideră nescrisă. Durata contractului Art. 2.088. – Contractul de agenție încheiat pe durată determinată, care continuă să fie executat de părți după expirarea termenului, se consideră prelungit pe durată nedeterminată. Denunțarea unilaterală Art. 2.089. – (1) Contractul de agenție pe durată nedeterminată poate fi denunțat unilateral de oricare dintre părți, cu un preaviz obligatoriu. (2) Dispozițiile alin.(1) sunt aplicabile și contractului de agenție pe durată determinată care prevede o clauză expresă privind posibilitatea denunțării unilaterale anticipate. (3) În primul an de contract termenul de preaviz trebuie să aibă o durată de cel puțin o lună. (4) În cazul în care durata contractului este mai mare de un an, termenul minim de preaviz se mărește cu câte o lună pentru fiecare an suplimentar început, fără ca durata termenului de preaviz să depășească 6 luni. (5) Dacă părțile convin termene de preaviz mai lungi decât cele prevăzute la alin.(3) și (4), prin contractul de agenție nu se pot stabili în sarcina agentului termene de preaviz mai lungi decât cele stabilite în sarcina comitentului. (6) Dacă părțile nu convin altfel, termenul de preaviz expiră la sfârșitul unei luni calendaristice. (7) Dispozițiile alin.(1)-(6) se aplică în mod corespunzător și contractului pe durată determinată care este prelungit pe durată nedeterminată potrivit dispozițiilor art.2.088. În acest caz, la calculul termenului de preaviz se va ține seama de întreaga perioadă a contractului, cuprinzând atât durata determinată, cât și perioada în care acesta se consideră încheiat pe durată nedeterminată. Denunțarea unilaterală în cazuri speciale Art. 2.090. – (1) În toate cazurile, contractul de agenție poate fi denunțat fără preaviz de oricare dintre părți, cu repararea prejudiciilor astfel cauzate celeilalte părți, atunci când circumstanțe excepționale, altele decât forța majoră ori cazul fortuit, fac imposibilă continuarea colaborării dintre comitent și agent. (2) În ipoteza prevăzută la alin.(1) contractul încetează la data primirii notificării scrise prin care acesta a fost denunțat. Indemnizațiile în caz de încetare a contractului Art. 2.091. – (1) La încetarea contractului de agenție agentul are dreptul să primească de la comitent o indemnizație, în măsura în care: a) i-a procurat noi clienți comitentului sau a sporit semnificativ volumul operațiunilor cu clienții existenți, iar comitentul obține încă foloase substanțiale din operațiunile cu acești clienți; și b) plata acestei indemnizații este echitabilă, având în vedere circumstanțele concrete, în special comisioanele pe care agentul ar fi trebuit să le primească în urma operațiunilor încheiate de comitent cu clienții prevăzuți la lit. a), precum și posibila restrângere a activității profesionale a agentului din cauza existenței în contractul de agenție a unei clauze de neconcurență. (2) Valoarea indemnizației nu poate depăși o sumă echivalentă cuantumului unei remunerații anuale, calculată pe baza mediei anuale a remunerațiilor încasate de agent pe parcursul ultimilor 5 ani de contract. Dacă durata contractului nu 374 însumează 5 ani, remunerația anuală este calculată pe baza mediei remunerațiilor încasate în cursul perioadei respective. (3) Acordarea indemnizației prevăzute la alin.(1) nu aduce atingere dreptului agentului de a cere despăgubiri, în condițiile legii. (4) În cazul în care contractul de agenție încetează ca urmare a decesului agentului, dispozițiile alin.(1)-(3) se aplică în mod corespunzător. (5) Dreptul la indemnizația, prevăzută la alin.(1) sau, după caz, la alin.(4), se stinge dacă agentul ori, după caz, moștenitorul acestuia nu îl pune în întârziere pe comitent, cu privire la pretențiile sale, într-un termen de un an de la data încetării contractului de agenție. Excepțiile Art. 2.092. – Agentul nu are dreptul la indemnizația prevăzută la art.2.091 în următoarele situații: a) comitentul reziliază contractul din cauza încălcării de către agent a obligațiilor sale; b) agentul denunță unilateral contractul, cu excepția cazului în care această denunțare este motivată de circumstanțe precum vârsta, infirmitatea ori boala agentului, în considerarea cărora, în mod rezonabil, nu i se poate cere acestuia continuarea activităților; c) în cazul cesiunii contractului de agenție prin înlocuirea agentului cu un terț; d) dacă nu se convine altfel de către părțile contractului de agenție, în cazul novației acestui contract prin înlocuirea agentului cu un terț. Ineficacitatea clauzei de neconcurență Art. 2.093. – (1) Comitentul nu se poate prevala de clauza de neconcurență atunci când contractul de agenție încetează în următoarele situații: a) fără a fi aplicabile prevederile art.2.090, comitentul denunță unilateral contractul de agenție cu nerespectarea termenului de preaviz, legal sau convențional, și fără a exista un motiv grav pentru care nu respectă preavizul, pe care comitentul să îl fi comunicat de îndată agentului; b) contractul de agenție este reziliat ca urmare a culpei comitentului. (2) La cererea agentului instanța poate, ținând seama și de interesele legitime ale comitentului, să înlăture sau să limiteze efectele clauzei de neconcurență, atunci când consecințele prejudiciabile ale acesteia pentru agent sunt grave și vădit inechitabile. Dispozițiile imperative Art. 2.094. – Nu se poate deroga în defavoarea intereselor agentului de la prevederile art.2.079, 2.080, 2.084, 2.085, art. 2.086 alin.(1), (2) și (4), art. 2.091 și 2.092. Orice clauză contrară este considerată nescrisă. Alte dispoziții aplicabile Art. 2.095. – (1) Dispozițiile prezentului capitol se completează cu prevederile referitoare la contractul de comision, în măsura în care acestea din urmă sunt compatibile. (2) Dacă agentul are și puterea de a-l reprezenta pe comitent la încheierea contractelor, dispozițiile prezentului capitol se completează în mod corespunzător cu cele privind contractul de mandat cu reprezentare. 375 CAPITOLUL XI Contractul de intermediere Noțiunea Art. 2.096. – (1) Intermedierea este contractul prin care intermediarul se obligă față de client să îl pună în legătură cu un terț, în vederea încheierii unui contract. (2) Intermediarul nu este prepusul părților intermediate și este independent față de acestea în executarea obligațiilor sale. Remunerarea intermediarului Art. 2.097. – (1) Intermediarul are dreptul la o remunerație din partea clientului, numai în cazul în care contractul intermediat se încheie ca urmare a intermedierii sale. (2) În lipsa convenției părților sau a unor prevederi legale speciale, intermediarul are dreptul la o remunerație în conformitate cu practicile anterioare stabilite între părți sau cu uzanțele existente între profesioniști pentru astfel de contracte. Restituirea cheltuielilor Art. 2.098. – Intermediarul este îndreptățit la restituirea cheltuielilor efectuate pentru intermediere, dacă se stipulează expres în contract. Remunerația în cazul pluralității de intermediari Art. 2.099. – (1) În cazul în care intermedierea a fost realizată de mai mulți intermediari, fiecare are dreptul la o cotă egală din remunerația stabilită global, dacă prin contract nu s-a stipulat altfel. (2) Dispozițiile alin.(1) se aplică atât în cazul în care pluralitatea de intermediari rezultă din contracte de intermediere separate, cât și în cazul în care rezultă din același contract de intermediere. Obligația de informare Art. 2.100. – Intermediarul este obligat să comunice terțului toate informațiile cu privire la avantajele și oportunitatea încheierii contractului intermediat, cu condiția să nu prejudicieze în mod culpabil interesele clientului. Comunicarea încheierii contractului intermediat Art. 2.101. – (1) Clientul are obligația să comunice intermediarului dacă s-a încheiat contractul intermediat, în termen de cel mult 15 zile de la data încheierii acestuia, sub sancțiunea dublării remunerației, dacă prin contract nu se prevede altfel. (2) De asemenea, în cazul în care remunerația se stabilește în funcție de valoarea contractului intermediat sau alte elemente esențiale ale acestuia, clientul este obligat să le comunice în condițiile indicate la alin.(1). Reprezentarea părților intermediate Art. 2.102. – Intermediarul poate reprezenta părțile intermediate la încheierea contractului intermediat sau a altor acte de executare a acestuia numai dacă a fost împuternicit expres în acest sens. 376 CAPITOLUL XII Contractul de depozit Secțiunea 1 Reguli comune privind contractul de depozit §1. Dispoziții generale Noțiunea Art. 2.103. – (1) Depozitul este contractul prin care depozitarul primește de la deponent un bun mobil, cu obligația de a-l păstra pentru o perioadă de timp și de a-l restitui în natură. (2) Remiterea bunului este o condiție pentru încheierea valabilă a contractului de depozit, cu excepția cazului când depozitarul deține deja bunul cu alt titlu. Proba Art. 2.104. – Pentru a putea fi dovedit, contractul de depozit trebuie încheiat în scris. Delimitarea Art. 2.105. – (1) Când sunt remise fonduri bănești sau alte asemenea bunuri fungibile și consumptibile prin natura lor, acestea devin proprietatea celui care le primește și nu trebuie să fie restituite în individualitatea lor. (2) În această situație se aplică, în mod corespunzător, regulile de la împrumutul de consumație, cu excepția cazului în care intenția principală a părților a fost aceea ca bunurile să fie păstrate în interesul celui care le predă. Existența acestei intenții se prezumă atunci când părțile au convenit că restituirea se poate cere anterior expirării termenului pentru care bunurile au fost primite. Remunerația depozitarului Art. 2.106. – (1) Depozitul este cu titlu gratuit, dacă din convenția părților sau din uzanțe ori din alte împrejurări, precum profesia depozitarului, nu rezultă că trebuie să fie plătită o remunerație. (2) Când cuantumul remunerației nu este stabilit prin contract, instanța judecătorească îl va stabili în raport cu valoarea serviciilor prestate. §2. Obligațiile depozitarului Diligența depozitarului Art. 2.107. – (1) Dacă nu s-a convenit altfel, depozitarul răspunde numai în cazul în care nu a depus diligența dovedită pentru păstrarea propriilor sale bunuri. (2) În lipsă de stipulație contrară, atunci când depozitarul este remunerat sau este un profesionist ori i s-a permis să se folosească de bunul depozitat, el are obligația de a păstra bunul cu prudență și diligență. Folosirea bunului Art. 2.108. – Depozitarul nu se poate servi de bunul încredințat lui fără învoirea expresă sau prezumată a deponentului. 377 Răspunderea depozitarului incapabil Art. 2.109. – Dacă depozitarul este minor sau pus sub interdicție, deponentul poate cere restituirea bunului remis atât timp cât acesta se află în mâinile depozitarului incapabil. În cazul în care restituirea în natură nu mai este posibilă, deponentul are dreptul de a cere să i se plătească o sumă de bani egală cu valoarea bunului, dar numai până la concurența sumei cu care s-a îmbogățit depozitarul. Dovada proprietății Art. 2.110. – Dacă nu se prevede altfel prin lege, depozitarul nu poate solicita deponentului să facă dovada că este proprietar al bunului depozitat. Această dovadă nu poate fi cerută nici persoanei desemnate de către deponent în vederea restituirii bunului. Modul de executare Art. 2.111. – Depozitarul este obligat să schimbe locul și felul păstrării stabilite prin contract, dacă această schimbare este necesară pentru a feri bunul de pieire, pierdere, sustragere sau stricăciune și este atât de urgentă încât consimțământul deponentului nu ar putea fi așteptat. Încredințarea bunului Art. 2.112. – Depozitarul nu poate încredința altuia păstrarea bunului, fără consimțământul deponentului, cu excepția cazului în care este silit de împrejurări să procedeze astfel. Încredințarea bunului către subdepozitar Art. 2.113. – (1) Depozitarul îndreptățit să încredințeze unei alte persoane păstrarea bunului răspunde numai pentru alegerea acesteia sau pentru instrucțiunile ce i-a dat, cu condiția să fi adus de îndată la cunoștința deponentului locul depozitului și numele persoanei care a primit bunul. (2) În caz contrar, depozitarul răspunde pentru fapta subdepozitarului ca pentru fapta sa proprie. (3) În toate cazurile, subdepozitarul răspunde față de deponent pentru fapta sa. Răspunderea Art. 2.114. – Depozitarul care, fără a avea acest drept, a schimbat locul sau felul păstrării ori s-a folosit de bunul depozitat sau l-a încredințat unei terțe persoane, răspunde și pentru caz fortuit, cu excepția situației în care dovedește că bunul ar fi pierit chiar și dacă nu și-ar fi depășit drepturile. Denunțarea depozitului Art. 2.115. – (1) Deponentul poate să solicite oricând restituirea bunului depozitat, chiar înăuntrul termenului convenit. El este însă obligat să ramburseze depozitarului cheltuielile pe care acesta le-a făcut în considerarea acestui termen. (2) Atunci când depozitarul a emis un înscris care face dovada depozitului ori care conferă deținătorului său dreptul de a retrage bunul depozitat, depozitarul poate cere să îi fie înapoiat acel înscris. (3) Depozitarul poate constrânge pe deponent să reia bunul, dacă există motive grave pentru aceasta, chiar înaintea expirării termenului convenit. (4) În cazul în care nu s-a convenit un termen, depozitarul poate restitui oricând bunul, dar poate fi obligat la plata de despăgubiri, dacă restituirea este intempestivă sau se produce la un moment inoportun. 378 Restituirea bunului Art. 2.116. – (1) Dacă nu s-a convenit altfel, restituirea bunului primit trebuie să se facă la locul unde acesta trebuia păstrat, iar cheltuielile ocazionate de restituire sunt în sarcina deponentului. Totuși, atunci când depozitarul, fără să se fi aflat în ipoteza avută în vedere la art.2.111, a schimbat unilateral locul păstrării bunului, deponentul poate cere depozitarului să suporte diferența dintre cheltuielile prilejuite de restituire și acelea care s-ar fi făcut în lipsa acestei schimbări. (2) Bunul se restituie în starea în care acesta se află la momentul restituirii. Deteriorarea ce nu a fost pricinuită de fapta depozitarului rămâne în sarcina deponentului. (3) În caz de neexecutare culpabilă a obligației de restituire, dacă bunul nu poate fi recuperat în natură de către deponent, depozitarul are obligația de a plăti despăgubiri, al căror cuantum se determină prin raportare la valoarea de înlocuire a bunului, iar nu la valoarea pe care acesta a avut-o la data la care a fost încheiat contractul. Restituirea către moștenitorul deponentului Art. 2.117. – (1) În caz de deces al deponentului, bunul se restituie moștenitorului, la cererea acestuia, chiar dacă prin contract fusese desemnată o altă persoană în acest scop. Atunci când există mai mulți moștenitori, restituirea făcută unuia sau unora dintre aceștia nu le conferă alte drepturi decât cele rezultate din aplicarea prevederilor legale referitoare la moștenire. (2) Aceste reguli se aplică în mod corespunzător atunci când deponentul este persoană juridică. Restituirea fructelor și plata dobânzilor Art. 2.118. – (1) Depozitarul este obligat să restituie fructele bunului dacă le-a perceput. (2) Depozitarul nu datorează dobândă pentru fondurile bănești depozitate, decât din ziua în care a fost pus în întârziere să le restituie. Pluralitatea de deponenți sau de depozitari Art. 2.119. – (1) Când există mai mulți deponenți și nu s-a convenit altfel, depozitarul este liberat prin restituirea bunului unuia dintre ei numai dacă obligația este indivizibilă sau solidară între aceștia. În celelalte cazuri, restituirea se face conform celor stabilite prin hotărârea instanței. (2) Dacă sunt mai mulți depozitari, obligația de restituire revine aceluia sau acelora în deținerea cărora se află bunul, cu notificarea către ceilalți depozitari a efectuării restituirii. Cazurile de nerestituire a bunului Art. 2.120. – (1) Depozitarul este apărat de obligația de a restitui bunul, dacă acesta i-a fost cerut de către proprietar sau de o altă persoană îndreptățită ori dacă a fost rechiziționat de autoritatea publică sau dacă i-a fost în alt mod ridicat potrivit legii ori a pierit prin caz fortuit. (2) Atunci când în locul bunului care i-a fost ridicat sau care a pierit depozitarul a primit o sumă de bani sau un alt bun, el este obligat să le predea deponentului. (3) Dacă depozitarul descoperă că bunul depozitat fusese furat ori pierdut, precum și pe adevăratul proprietar al bunului, el trebuie să-l informeze pe acesta din urmă despre depozitul ce i s-a făcut și să-l someze să își exercite drepturile 379 într-un termen determinat și îndestulător, fără încălcarea dispozițiilor penale aplicabile. Numai după expirarea acelui termen depozitarul se poate libera prin restituirea lucrului către deponent. (4) În toate cazurile, depozitarul este ținut, sub sancțiunea obligării la plata de despăgubiri, să denunțe deponentului procesul care i-a fost intentat de revendicant, intervenirea rechiziției sau a altei măsuri de ridicare ori faptul care îl împiedică să restituie bunul. Obligația moștenitorului depozitarului Art. 2.121. – Dacă moștenitorul depozitarului a vândut cu bună-credință bunul, fără să fi știut că este depozitat, el este ținut să înapoieze numai prețul primit sau să cedeze deponentului acțiunea sa împotriva cumpărătorului, dacă prețul nu i-a fost plătit. §3. Obligațiile deponentului Cheltuielile și despăgubirile Art. 2.122. – (1) Deponentul este obligat să ramburseze depozitarului cheltuielile pe care acesta le-a făcut pentru păstrarea bunului. (2) Deponentul trebuie, de asemenea, să despăgubească pe depozitar pentru toate pierderile suferite ca urmare a depozitării bunului, cu excepția cazului în care depozitarul a primit bunul cunoscând sau trebuind să cunoască natura sa periculoasă. Plata remunerației Art. 2.123. – (1) Dacă nu s-a convenit altfel, plata remunerației către depozitar se face la data restituirii bunului. (2) În lipsă de stipulație contrară, dacă restituirea are loc înainte de termen, depozitarul nu are dreptul decât la partea din remunerație convenită, corespunzătoare timpului cât a păstrat bunul. Secțiunea a 2-a Depozitul necesar Noțiunea Art. 2.124. – (1) Dacă bunul a fost încredințat unei persoane sub constrângerea unei întâmplări neprevăzute, care făcea cu neputință alegerea persoanei depozitarului și întocmirea unui înscris constatator al contractului, depozitul este necesar. (2) Depozitul necesar poate fi dovedit prin orice mijloc de probă, oricare ar fi valoarea lui. Obligația de acceptare Art. 2.125. – Depozitarul nu poate refuza primirea bunului, decât în cazul în care are un motiv serios pentru aceasta. Regimul juridic Art. 2.126. – Cu excepția dispozițiilor cuprinse în prezenta secțiune, depozitul necesar este guvernat de regulile comune privind contractul de depozit. 380 Secțiunea a 3-a Depozitul hotelier Răspunderea pentru bunurile aduse în hotel Art. 2.127. – (1) Persoana care oferă publicului servicii de cazare, denumită hotelier, este răspunzătoare, potrivit regulilor privitoare la răspunderea depozitarului, pentru prejudiciul cauzat prin furtul, distrugerea sau deteriorarea bunurilor aduse de client în hotel. (2) Sunt considerate ca fiind aduse în hotel: a) bunurile aflate în hotel pe perioada cazării clientului; b) bunurile aflate în afara hotelului, pentru care hotelierul, un membru al familiei sale ori un prepus al hotelierului își asumă obligația de supraveghere pe perioada cazării clientului; c) bunurile aflate în hotel sau în afara acestuia pentru care hotelierul, un membru al familiei sale ori un prepus al hotelierului își asumă obligația de supraveghere pentru un interval de timp rezonabil, anterior sau ulterior cazării clientului. (3) Hotelierul răspunde și pentru vehiculele clienților lăsate în garajul sau în parcarea hotelului, precum și pentru bunurile care, în mod obișnuit, se găsesc în acestea. (4) În lipsă de stipulație contrară, dispozițiile prezentei secțiuni nu se aplică în cazul animalelor de companie. Răspunderea limitată Art. 2.128. – Răspunderea hotelierului este limitată până la concurența unei valori de o sută de ori mai mare decât prețul pentru o zi afișat pentru camera oferită spre închiriere clientului. Răspunderea nelimitată Art. 2.129. – Răspunderea hotelierului este nelimitată: a) dacă prejudiciul este cauzat din culpa hotelierului sau a unei persoane pentru care acesta răspunde; b) dacă bunurile au fost încredințate spre păstrare hotelierului; c) dacă hotelierul a refuzat primirea în depozit a bunurilor clientului pe care, potrivit legii, era obligat să le primească. Lipsa răspunderii Art. 2.130. – Hotelierul nu răspunde atunci când deteriorarea, distrugerea ori furtul bunurilor clientului este cauzată: a) de client, de persoana care îl însoțește sau care se află sub supravegherea sa ori de vizitatorii săi; b) de un caz de forță majoră; c) de natura bunului. Obligații ale hotelierului Art. 2.131. – (1) Hotelierul este obligat să primească în depozit documente, bani sau alte obiecte de valoare aparținând clienților săi. (2) Hotelierul nu poate refuza depozitul acestor bunuri decât în cazul în care, ținând seama de importanța și condițiile de exploatare ale hotelului, acestea sunt excesiv de valoroase ori sunt incomode sau periculoase. 381 (3) Hotelierul poate să examineze bunurile care îi sunt predate spre depozitare și să ceară depozitarea acestora într-un loc închis sau sigilat. Cazul special Art. 2.132. – Hotelierul care pune la dispoziția clienților săi, în camerele de hotel, o casă de valori nu este presupus a fi primit în depozit bunurile care vor fi depuse de clienții săi în casa de valori. În acest caz, sunt aplicabile dispozițiile art.2.128. Dovada Art. 2.133. – Dovada introducerii bunurilor în hotel poate fi făcută prin martori, indiferent de valoarea acestor bunuri. Decăderea din dreptul la repararea prejudiciului Art. 2.134. – (1) Clientul este decăzut din dreptul la repararea prejudiciului suferit prin furtul, distrugerea sau deteriorarea bunurilor pe care le-a adus el însuși ori care au fost aduse pentru el în hotel dacă: a) în cel mult 24 de ore de la data la care a cunoscut prejudiciul, nu a înștiințat administrația hotelului; b) nu a exercitat dreptul la acțiunea în repararea prejudiciului în termen de 6 luni de la data producerii acestuia. (2) Dispozițiile alin.(1) nu sunt aplicabile în privința bunurilor prevăzute la art.2.129 lit.b) și c). Dreptul de retenție Art. 2.135. – În cazul neplății de către client a prețului camerei și a serviciilor hoteliere prestate, hotelierul are un drept de retenție asupra bunurilor aduse de client, cu excepția documentelor și a efectelor personale fără valoare comercială. Valorificarea bunurilor Art. 2.136. – Hotelierul poate cere valorificarea bunurilor asupra cărora și-a exercitat dreptul de retenție, potrivit regulilor prevăzute de Codul de procedură civilă în materia urmăririi silite mobiliare. Localuri asimilate hotelurilor Art. 2.137. – Dispozițiile prezentei secțiuni se aplică în mod corespunzător și bunurilor aduse în localuri destinate spectacolelor publice, sanatorii, spitale, restaurante, pensiuni, vagoane de dormit și altele asemănătoare. Secțiunea a 4-a Sechestrul convențional Noțiunea Art. 2.138. – Sechestrul convențional este depozitul prin care două sau mai multe persoane încredințează unui terț, denumit administrator-sechestru, unul sau mai multe bunuri mobile ori imobile în privința cărora există o contestație sau incertitudine juridică, cu obligația pentru acesta de a le păstra și a le restitui celui recunoscut ca titular al dreptului. Obligațiile, drepturile și puterile administratoruluisechestru Art. 2.139. – Obligațiile, drepturile și puterile administratorului-sechestru sunt determinate prin convenția părților, iar în lipsă se aplică regulile prezentei secțiuni. 382 Conservarea și înstrăinarea obiectului sechestrului Art. 2.140. – (1) Administratorul-sechestru este ținut să păzească și să conserve obiectul sechestrului cu diligența unui depozitar. (2) Dacă natura bunului o cere, administratorul-sechestru este ținut să îndeplinească acte de administrare, regulile din materia mandatului fiind aplicabile în mod corespunzător. (3) Cu autorizarea instanței judecătorești, administratorul-sechestru poate să înstrăineze bunul, în cazul în care acesta nu poate fi conservat sau dacă, pentru un alt motiv, măsura înstrăinării este vădit necesară. Liberarea administratoruluisechestru Art. 2.141. – (1) Administratorul-sechestru trebuie să predea bunul celui desemnat de instanța judecătorească sau, după caz, celui indicat prin acordul tuturor părților care l-au numit. (2) Până la finalizarea contestației sau până la încetarea stării de incertitudine juridică, administratorul-sechestru nu va putea fi liberat, decât prin acordul tuturor părților care l-au numit sau, pentru motive temeinice, prin hotărâre judecătorească. Remunerația, cheltuielile și despăgubirile Art. 2.142. – (1) Dacă nu s-a convenit altfel, administratorul-sechestru are dreptul la o remunerație. (2) Chiar și în cazul sechestrului cu titlu gratuit, administratorul-sechestru are dreptul la restituirea tuturor cheltuielilor făcute pentru conservarea și administrarea bunului sechestrat, precum și la plata despăgubirilor pentru pierderile suferite în legătură cu acesta. Sechestrul judiciar Art. 2.143. – Sechestrul poate fi dispus de instanța de judecată, cu aplicarea prevederilor Codului de procedură civilă și, după caz, a dispozițiilor prezentei secțiuni. CAPITOLUL XIII Contractul de împrumut Secțiunea 1 Dispoziții generale Felurile împrumutului Art. 2.144. – Împrumutul este de două feluri: împrumutul de folosință, numit și comodat, și împrumutul de consumație. Promisiunea de împrumut Art. 2.145. – Atunci când bunul se află în deținerea beneficiarului, iar promitentul refuză să încheie contractul, instanța, la cererea celeilalte părți, poate să pronunțe o hotărâre care să țină loc de contract, dacă cerințele legii pentru validitatea acestuia sunt îndeplinite. 383 Secțiunea a 2-a Împrumutul de folosință Noțiunea Art. 2.146. – Împrumutul de folosință este contractul cu titlu gratuit prin care o parte, numită comodant, remite un bun mobil sau imobil celeilalte părți, numite comodatar, pentru a se folosi de acest bun, cu obligația de a-l restitui după un anumit timp. Calitatea de comodant Art. 2.147. – Dacă nu i s-a interzis prin lege sau contract, orice persoană care are dreptul de a folosi bunul poate fi comodant. Obligația comodatarului Art. 2.148. – (1) Comodatarul este ținut să păzească și să conserve bunul împrumutat cu prudența și diligența unui bun proprietar. (2) Comodatarul nu poate folosi bunul împrumutat decât în conformitate cu destinația acestuia determinată prin contract ori, în lipsă, după natura bunului. El nu poate permite unui terț să îl folosească, decât cu aprobarea prealabilă a comodantului. Pieirea sau deteriorarea bunului Art. 2.149. – (1) Comodatarul nu răspunde pentru pierderea ori deteriorarea bunului rezultată numai din folosința în scopul căreia bunul i-a fost împrumutat. (2) Dacă însă comodatarul folosește bunul cu altă destinație decât aceea pentru care i-a fost împrumutat sau dacă prelungește folosința după scadența restituirii, comodatarul răspunde de pieirea sau deteriorarea bunului, chiar dacă aceasta se datorează unei forțe majore, afară de cazul când dovedește că bunul ar fi pierit ori s-ar fi deteriorat oricum din cauza acelei forțe majore. Posibilitatea salvării bunului Art. 2.150. – Comodatarul răspunde pentru pieirea bunului împrumutat când aceasta este cauzată de forța majoră de care comodatarul l-ar fi putut feri întrebuințând un bun propriu sau când, neputând salva decât unul dintre cele două bunuri, l-a preferat pe al său. Cheltuielile făcute cu bunul Art. 2.151. – (1) Comodatarul suportă cheltuielile pe care le-a făcut pentru a folosi bunul. (2) Cu toate acestea, comodatarul are dreptul să-i fie rambursate cheltuielile pentru lucrările necesare asupra bunului care nu puteau fi prevăzute la încheierea contractului, atunci când comodantul, înștiințat în prealabil, nu s-a opus efectuării lor ori când, din cauza urgenței lucrărilor, acesta nu a putut fi înștiințat în timp util. Răspunderea comodantului pentru vicii ascunse Art. 2.152. – Comodantul care, la data încheierii contractului, cunoștea viciile ascunse ale bunului împrumutat și care nu l-a prevenit pe comodatar despre acestea este ținut să repare prejudiciul suferit din această cauză de comodatar. Dreptul de retenție Art. 2.153. – În niciun caz, comodatarul nu poate invoca dreptul de retenție pentru obligațiile ce s-ar naște în sarcina comodantului. 384 Pluralitatea de comodatari Art. 2.154. – Dacă mai multe persoane au împrumutat împreună același bun, ele răspund solidar față de comodant. Restituirea bunului Art. 2.155. – (1) Comodatarul este obligat sa înapoieze bunul la împlinirea termenului convenit sau, în lipsă de termen, după ce s-a folosit de bun potrivit convenției. (2) Dacă termenul nu este convenit, iar contractul nu prevede întrebuințarea pentru care s-a împrumutat bunul, comodatarul este obligat să înapoieze bunul la cererea comodantului. Restituirea intempestivă anticipată Art. 2.156. – Comodantul poate cere restituirea bunului înainte de momentul prevăzut la art.2.155 alin.(1) atunci când are el însuși o nevoie urgentă și neprevăzută de bun, atunci când comodatarul decedează sau atunci când acesta își încalcă obligațiile. Titlul executoriu Art. 2.157. – (1) În ceea ce privește obligația de restituire, contractul de comodat încheiat în formă autentică sau printr-un înscris sub semnătură privată cu dată certă, constituie titlu executoriu, în condițiile legii, în cazul încetării prin decesul comodatarului sau prin expirarea termenului. (2) Dacă nu s-a stipulat un termen pentru restituire, contractul de comodat constituie titlu executoriu numai în cazul în care nu se prevede întrebuințarea pentru care s-a împrumutat bunul. Secțiunea a 3-a Împrumutul de consumație §1. Dispoziții comune Noțiunea Art. 2.158. – Împrumutul de consumație este contractul prin care împrumutătorul remite împrumutatului o sumă de bani sau alte asemenea bunuri fungibile și consumptibile prin natura lor, iar împrumutatul se obligă să restituie după o anumită perioadă de timp aceeași sumă de bani sau cantitate de bunuri de aceeași natură și calitate. Natura împrumutului Art. 2.159. – (1) În lipsa unei stipulații contrare, împrumutul se prezumă a fi cu titlu gratuit. (2) Până la proba contrară, împrumutul care are ca obiect o sumă de bani se prezumă a fi cu titlu oneros. Transferul proprietății și al riscurilor Art. 2.160. – Prin încheierea valabilă a contractului, împrumutatul devine proprietarul bunului și suportă riscul pieirii acestuia. 385 Termenul de restituire stabilit de părți Art. 2.161. – Termenul de restituire se prezumă a fi stipulat în favoarea ambelor părți, iar dacă împrumutul este cu titlu gratuit, numai în favoarea împrumutatului. Termenul de restituire stabilit de instanță Art. 2.162. – (1) Dacă nu a fost convenit un termen de restituire, acesta va fi stabilit de instanță, ținându-se seama de scopul împrumutului, de natura obligației și a bunurilor împrumutate, de situația părților și de orice altă împrejurare relevantă. (2) Dacă însă s-a stipulat că împrumutatul va plăti numai când va avea resursele necesare, instanța, constatând că împrumutatul le deține sau le putea obține între timp, nu va putea acorda un termen de restituire mai mare de 3 luni. (3) Cererea pentru stabilirea termenului de restituire se soluționează potrivit procedurii prevăzute de lege pentru ordonanța președințială. Prescripția Art. 2.163. – În cazul prevăzut la art.2.162 alin.(l), cererea este supusă prescripției, care începe să curgă de la data încheierii contractului. Restituirea împrumutului Art. 2.164. – (1) În lipsa unei stipulații contrare, împrumutatul este ținut să restituie aceeași cantitate și calitate de bunuri pe care a primit-o, oricare ar fi creșterea sau scăderea prețului acestora. (2) În cazul în care împrumutul poartă asupra unei sume de bani, împrumutatul nu este ținut să înapoieze decât suma nominală primită, oricare ar fi variația valorii acesteia, dacă părțile nu au convenit altfel. Restituirea prin echivalent Art. 2.165. – Dacă nu este posibil să se restituie bunuri de aceeași natură, calitate și în aceeași cantitate, împrumutatul este obligat să plătească valoarea lor la data și locul unde restituirea trebuia să fie făcută. Răspunderea pentru vicii Art. 2.166. – (1) Împrumutătorul este ținut, întocmai ca și comodantul, să repare prejudiciul cauzat de viciile bunului împrumutat. (2) În cazul împrumutului cu titlu oneros, împrumutătorul este răspunzător de prejudiciul suferit de împrumutat din cauza viciilor bunurilor împrumutate, aplicându-se în mod corespunzător regulile referitoare la garanția vânzătorului. §2. Împrumutul cu dobândă Domeniul de aplicare Art. 2.167. – Dispozițiile referitoare la împrumutul cu dobândă sunt aplicabile, în mod corespunzător, ori de câte ori, în temeiul unui contract, se naște și o obligație de plată, cu termen, a unei sume de bani ori a altor bunuri de gen, în măsura în care nu există reguli particulare privind validitatea și executarea acelei obligații. Modalități ale dobânzii Art. 2.168. – Dobânda se poate stabili în bani ori în alte prestații sub orice titlu sau denumire la care împrumutatul se obligă ca echivalent al folosinței capitalului. Curgerea dobânzii Art. 2.169. – Suma de bani împrumutată este purtătoare de dobândă din ziua în care a fost remisă împrumutatului. 386 Plata anticipată a dobânzii Art. 2.170. – Plata anticipată a dobânzii nu se poate efectua decât pe cel mult 6 luni. Dacă rata dobânzii este determinabilă, eventualele surplusuri sau deficite sunt supuse compensării de la o rată la alta, pe toată durata împrumutului, cu excepția ultimei rate care rămâne întotdeauna câștigată în întregime de împrumutător. CAPITOLUL XIV Contractul de cont curent Noțiunea Art. 2.171. – (1) Contractul de cont curent este acela prin care părțile, denumite curentiști, se obligă să înscrie într-un cont creanțele decurgând din remiteri reciproce, considerându-le neexigibile și indisponibile până la închiderea contului. (2) Soldul creditor al contului la încheierea sa constituie o creanță exigibilă. Dacă plata acestuia nu este cerută, soldul constituie prima remitere dintr-un nou cont și contractul este considerat reînnoit pe durată nedeterminată. Creditele excluse Art. 2.172. – (1) Creanțele care nu pot face obiectul compensației nu pot face obiectul unui cont curent și nu se vor înscrie în acesta sau, dacă sunt înscrise, înscrierea se consideră nescrisă. (2) În cazul contractului încheiat între profesioniști, se vor înscrie în cont exclusiv creanțele derivând din exercițiul activității profesionale, dacă nu se prevede expres contrariul. Efectele principale Art. 2.173. – Prin contractul de cont curent, proprietatea remiterilor se transferă primitorului, prin înregistrarea acestora în cont. Obligațiile născute din remiterile anterioare se novează și creanțele reciproce se compensează până la concurența debitului și creditului, sub rezerva plății soldului creditor. Dobânzile curg pentru fiecare sumă de la data înscrierii în cont până la încheierea contului și se socotesc pe zile, dacă părțile nu convin altfel. Drepturile la plata comisioanelor și la restituirea cheltuielilor Art. 2.174. – Drepturile la plata comisioanelor și la restituirea cheltuielilor pentru operațiunile înscrise în cont, sunt la rândul lor incluse în cont, dacă nu se prevede expres contrariul. Acțiunile și excepțiile referitoare la acte și operațiunile trecute în cont Art. 2.175. – (1) Înscrierea unei creanțe în cont curent nu împiedică exercițiul acțiunilor și excepțiilor referitoare la validitatea actelor sau operațiunilor care au dat loc remiterilor. (2) Dacă un act sau o operațiune este nulă, anulată, reziliată sau rezolvită, înscrierea remiterilor efectuate în temeiul acestora este stornată. Garanțiile creanțelor înscrise în cont Art. 2.176. – (1) Garanțiile reale sau personale aferente creanțelor înscrise în cont rămân în ființă și vor fi exercitate asupra soldului creditor la încheierea contului, în limita creditului garantat. (2) Dacă o creanță garantată de un fideiusor sau de un coobligat a fost înscrisă în cont, acesta rămâne obligat conform contractului de fideiusiune pentru 387 cuantumul datoriei garantate, față de curentistul care, la închiderea contului, are un sold creditor. Înscrierea unui titlu de credit Art. 2.177. – Înscrierea în cont a unui titlu de credit este prezumată făcută sub rezerva încasării, dacă nu se prevede expres contrariul. Înscrierea unei creanțe sub rezerva încasării Art. 2.178. – (1) În caz de cesiune de creanță înscrisă în cont, înscrierea este făcută pe riscul cesionarului, dacă din voința părților nu rezultă altfel sau dacă nu este făcută cu rezerva expresă privind încasarea acesteia. (2) Dacă creanța nu a fost plătită, curentistul cesionar poate fie să restituie creanța cedentului, stornând partida din cont, fie să-și valorifice drepturile împotriva debitorului. Curentistul cedent poate storna creanța în tot sau în parte, chiar și după executarea infructuoasă a debitorului, în proporția creanței rămasă neacoperită prin executare. Încheierea contului Art. 2.179. – (1) Încheierea contului curent și lichidarea soldului se face la scadența prevăzută în contract sau la momentul încetării contractului de cont curent. Părțile pot decide termene intermediare de încheiere a contului, iar în acest caz soldul creditor se înscrie ca prima partidă în noul cont. (2) Soldul creditor constituie o creanță lichidă și exigibilă la care se va calcula dobânda convențională de la data încheierii contului, dacă nu este trecută într-un cont nou. Dacă soldul nu este trecut într-un cont nou, se va calcula, în lipsă de stipulație contrară, dobânda legală, de la data încheierii contului. Aprobarea contului Art. 2.180. – (1) Extrasul sau raportul de cont trimis de un curentist celuilalt se prezumă aprobat, dacă nu este contestat de acesta din urmă în termenul prevăzut în contract sau, în lipsa unui termen, într-un termen rezonabil după uzanțele locului sau practicile dintre părți. În lipsa unor astfel de uzanțe sau practici, se va ține seama de natura operațiunilor și situația părților. (2) Aprobarea contului nu exclude dreptul de a contesta în urmă contul pentru erori de înregistrare sau de calcul, pentru omisiuni sau dublă înregistrare, în termen de o lună de la data aprobării extrasului sau raportului de cont, ori de la încheierea contului, sub sancțiunea decăderii. Contestarea contului se face prin scrisoare recomandată trimisă celeilalte părți în termenul de o lună. Executarea și poprirea Art. 2.181. – Numai soldul creditor rezultat la încetarea contractului de contcurent poate fi supus executării sau popririi. Termenul de prescripție Art. 2.182. – Dreptul la acțiune pentru rectificarea erorilor de calcul, făcute cu ocazia stabilirii soldului, a omisiunilor, a înscrierilor duble și altora asemenea, se va prescrie în termen de un an de la data comunicării extrasului de cont curent. Încetarea contractului de cont curent Art. 2.183. – (1) Contractul de cont curent încetează de drept la expirarea termenului convenit expres de părți în cuprinsul contractului sau în urmă, prin convenție separată încheiată în formă scrisă. (2) În cazul contractului încheiat pe durată nedeterminată, fiecare parte poate declara încetarea acestuia la încheierea contului, înștiințând pe cealaltă parte cu 388 15 zile înainte. (3) În caz de incapacitate, insolvență sau moarte, oricare dintre curentist, reprezentantul incapabilului sau moștenitor, poate denunța contractul înștiințând cealaltă parte cu 15 zile înainte. CAPITOLUL XV Contul bancar curent și alte contracte bancare Secțiunea 1 Contul bancar curent Dreptul de a dispune de soldul creditor Art. 2.184. – În cazul în care depozitul bancar, creditul sau orice altă operațiune bancară se realizează prin contul curent, titularul contului poate să dispună în orice moment de soldul creditor al contului, cu respectarea termenului de preaviz, dacă acesta a fost convenit de părți. Compensarea reciprocă a soldurilor Art. 2.185. – În cazul în care între instituția de credit și client există mai multe raporturi juridice sau mai multe conturi, chiar și în monede diferite, soldurile active și pasive se compensează reciproc, afară de cazul în care părțile au convenit altfel. Cotitularii unui cont curent Art. 2.186. – În cazul în care un cont curent are mai mulți titulari și s-a convenit că fiecare dintre aceștia are dreptul să dispună singur efectuarea de operațiuni în cont, cotitularii sunt considerați creditori sau debitori în solidar pentru soldul contului. Contul curent indiviz Art. 2.187. – (1) În cazul în care titularul contului decedează, până la efectuarea partajului, moștenitorii sunt considerați titulari coindivizari ai contului, pentru efectuarea operațiunilor în cont fiind necesar consimțământul tuturor coindivizarilor. (2) Creditorul personal al unuia dintre comoștenitori nu poate urmări silit prin poprire soldul creditor al contului indiviz. El poate doar să ceară partajul. (3) Comoștenitorii sunt ținuți divizibil față de instituția de credit pentru soldul debitor al contului, dacă prin lege sau prin convenție nu se stabilește altfel. (4) Dispozițiile prezentului articol sunt aplicabile în mod corespunzător și în alte cazuri de indiviziune între titularii contului curent, dacă prin lege nu se prevede altfel. Denunțarea unilaterală Art. 2.188. – În cazul în care contractul de cont bancar curent este încheiat pe durată nedeterminată, oricare dintre părți poate să denunțe contractul de cont curent, cu respectarea unui termen de preaviz de 15 zile, dacă din contract sau din uzanțe nu rezultă un alt termen, sub sancțiunea de daune-interese. 389 Executarea împuternicirilor primite Art. 2.189. – (1) Instituția de credit este ținută, potrivit dispozițiilor prevăzute în materia contractului de mandat, pentru executarea împuternicirilor primite de la client. (2) Dacă împuternicirea primită trebuie executată pe o piață unde nu există sucursale ale instituției de credit, aceasta poate să împuternicească la rândul ei o filială a sa, o instituție de credit corespondentă, sau o altă instituție de credit ori o altă entitate agreată de titularul de cont și instituția de credit. Termenul de prescripție Art. 2.190. – (1) Dreptul la acțiunea în restituirea soldului creditor rezultat la închiderea contului curent se prescrie în termen de 5 ani de la data închiderii contului curent. (2) În cazul în care contul curent a fost închis din inițiativa instituției de credit, termenul de prescripție se calculează de la data la care titularul sau, după caz, fiecare cotitular al contului a fost notificat în acest sens prin scrisoare recomandată cu confirmare de primire la ultimul domiciliu sau sediu adus la cunoștința instituției de credit. Secțiunea a 2-a Depozitul bancar Depozitul de fonduri Art. 2.191. – (1) Prin constituirea unui depozit de fonduri la o instituție de credit, aceasta dobândește proprietatea asupra sumelor de bani depuse și este obligată să restituie aceeași cantitate monetară, de aceeași specie, la termenul convenit sau, după caz, oricând, la cererea deponentului, cu respectarea termenului de preaviz stabilit de părți ori, în lipsă, de uzanțe. (2) În lipsă de stipulație contrară, depunerile și retragerile se efectuează la sediul unității operative a băncii unde a fost constituit depozitul. (3) Instituția de credit este obligată să asigure, în mod gratuit, informarea clientului cu privire la operațiunile efectuate în conturile sale. În cazul în care clientul nu solicită altfel, această informare se realizează lunar, în condițiile și în modalitățile convenite de părți. Dispozițiile art. 2.180 sunt aplicabile în mod corespunzător. Depozitul de titluri Art. 2.192. – (1) Prin constituirea unui depozit de titluri, instituția de credit este împuternicită cu administrarea acestora. În lipsă de dispoziții speciale, prevederile art.792 – 857 sunt aplicabile în mod corespunzător. (2) Instituția de credit are dreptul la rambursarea cheltuielilor efectuate pentru operațiunile necesare, precum și la o remunerație, în măsura stabilită prin convenție sau prin uzanțe. (3) Este considerată nescrisă orice clauză prin care instituția de credit este exonerată de răspundere pentru neexecutarea obligațiilor care îi revin în administrarea titlurilor cu prudență și diligență. 390 Secțiunea a 3-a Facilitatea de credit Noțiunea Art. 2.193. – Facilitatea de credit este contractul prin care o instituție de credit, o instituție financiară nebancară sau orice altă entitate autorizată prin lege specială se obligă să țină la dispoziția clientului o sumă de bani pentru o perioadă de timp determinată sau nedeterminată. Utilizarea creditului Art. 2.194. – Dacă părțile nu au stipulat altfel, clientul poate să utilizeze creditul în mai multe tranșe, potrivit uzanțelor, și poate, prin rambursări succesive, să reînnoiască suma disponibilă. Denunțarea unilaterală Art. 2.195. – (1) În lipsa unei clauze contrare, instituția de credit nu poate să denunțe contractul înainte de împlinirea termenului decât pentru motive temeinice, dacă acestea privesc beneficiarul facilității de credit. (2) Denunțarea unilaterală stinge de îndată dreptul clientului de a utiliza creditul, iar banca trebuie să acorde un termen de cel puțin 15 zile pentru restituirea sumelor utilizate și a accesoriilor acestora. (3) Dacă facilitatea de credit s-a încheiat pe durată nedeterminată, fiecare dintre părți poate să denunțe contractul, cu respectarea unui termen de preaviz de 15 zile, dacă din contract sau din uzanțe nu rezultă astfel. Secțiunea a 4-a Închirierea casetelor de valori Obligația băncii Art. 2.196. – În executarea contractului de închiriere a casetei de valori, instituția de credit sau o altă entitate autorizată în acest sens va răspunde față de client pentru asigurarea unei încăperi adecvate și sigure, precum și pentru integritatea casetei. Deschiderea casetei de valori Art. 2.197. – (1) În cazul în care caseta este închiriată mai multor persoane, oricare dintre acestea poate cere deschiderea casetei, dacă nu s-a stipulat altfel prin contract. (2) În caz de deces al clientului sau al unuia dintre clienții care foloseau aceeași casetă, banca, odată ce a fost înștiințată, nu poate să consimtă la deschiderea casetei decât cu acordul tuturor celor îndreptățiți sau, în lipsă, în condițiile stabilite de instanța de judecată. (3) Dispozițiile alin.(2) se aplică în mod corespunzător și în cazul încetării sau reorganizării persoanei juridice. În acest caz pot solicita deschiderea casetei de valori administratorul judiciar sau lichidatorul judiciar. Deschiderea forțată a casetei de valori Art. 2.198. – (1) La împlinirea termenului prevăzut în contract, după expirarea unei perioade de 3 luni de la notificarea adresată clientului, banca poate cere instanței de judecată, pe cale de ordonanță președințială, autorizarea de a deschide 391 caseta de valori. Notificarea clientului se poate face prin scrisoare recomandată cu confirmare de primire la ultimul domiciliu sau sediu adus la cunoștința instituției de credit. (2) Deschiderea casetei de valori se face în prezența unui notar public și, după caz, cu respectarea măsurilor de prudență stabilite de instanță. (3) Instanța de judecată poate, de asemenea, să dispună măsuri de conservare a obiectelor descoperite, precum și vânzarea acestora în măsura necesară acoperirii chiriei și cheltuielilor efectuate de bancă, precum și, dacă este cazul, a prejudiciului cauzat băncii. CAPITOLUL XVI Contractul de asigurare Secțiunea 1 Dispoziții comune Noțiunea Art. 2.199. – (1) Prin contractul de asigurare, contractantul asigurării sau asiguratul se obligă să plătească o primă asigurătorului, iar acesta din urmă se obligă ca, în cazul producerii riscului asigurat, să plătească o indemnizație, după caz, asiguratului, beneficiarului asigurării sau terțului păgubit. (2) Contractantul asigurării este persoana care încheie contractul pentru asigurarea unui risc privind o altă persoană ori pentru bunuri sau activități ale acesteia și se obligă față de asigurător să plătească prima de asigurare. Forma și dovada Art. 2.200. – (1) Pentru a putea fi dovedit, contractul de asigurare trebuie să fie încheiat în scris. Contractul nu poate fi probat cu martori, chiar atunci când există un început de dovadă scrisă. Dacă documentele de asigurare au dispărut prin forță majoră sau caz fortuit și nu există posibilitatea obținerii unui duplicat, existența și conținutul lor pot fi dovedite prin orice mijloc de probă. (2) Încheierea contractului de asigurare se constată prin polița de asigurare sau certificatul de asigurare emis și semnat de asigurător ori prin nota de acoperire emisă și semnată de brokerul de asigurare. (3) Documentele care atestă încheierea unei asigurări pot fi semnate și certificate prin mijloace electronice. Polița de asigurare Art. 2.201. – (1) Polița de asigurare trebuie să indice cel puțin: a) numele sau denumirea, domiciliul ori sediul părților contractante, precum și numele beneficiarului asigurării, dacă acesta nu este parte la contract; b) obiectul asigurării; c) riscurile ce se asigură; d) momentul începerii și cel al încetării răspunderii asigurătorului; e) primele de asigurare; f) sumele asigurate. (2) Alte elemente pe care trebuie să le cuprindă polița de asigurare se stabilesc prin norme adoptate de organul de stat în a cărui competență, potrivit 392 legii, intră supravegherea activității din domeniul asigurărilor. Categoriile de polițe de asigurare Art. 2.202. – Polița de asigurare poate fi, după caz, nominativă, la ordin sau la purtător. Informațiile privind riscul Art. 2.203. – (1) Persoana care contractează asigurarea este obligată să răspundă în scris la întrebările formulate de asigurător, precum și să declare, la data încheierii contractului, orice informații sau împrejurări pe care le cunoaște și care, de asemenea, sunt esențiale pentru evaluarea riscului. (2) Dacă împrejurările esențiale privind riscul se modifică în cursul executării contractului, asiguratul este obligat să comunice în scris asigurătorului modificarea survenită. Aceeași obligație îi revine și contractantului asigurării care a luat cunoștință de modificarea survenită. Declarațiile inexacte sau reticența privind riscul Art. 2.204. – (1) În afară de cauzele generale de nulitate, contractul de asigurare este nul în caz de declarație inexactă sau de reticență, făcute cu rea-credință, de către asigurat ori contractantul asigurării cu privire la împrejurări care, dacă ar fi fost cunoscute de către asigurător, l-ar fi determinat pe acesta să nu își dea consimțământul ori să nu îl dea în aceleași condiții, chiar dacă declarația sau reticența nu a avut influență asupra producerii riscului asigurat. Primele plătite rămân dobândite asigurătorului, care, de asemenea, poate cere și plata primelor cuvenite până la momentul la care a luat cunoștință de cauza de nulitate. (2) Declarația inexactă sau reticența din partea asiguratului ori a contractantului asigurării a cărui rea-credință nu a putut fi stabilită nu atrage nulitatea asigurării. În cazul în care constatarea declarației inexacte sau a reticenței are loc anterior producerii riscului asigurat, asigurătorul are dreptul fie de a menține contractul solicitând majorarea primei, fie de a rezilia contractul la împlinirea unui termen de 10 zile calculate de la notificarea primită de asigurat, restituindu-i acestuia din urmă partea din primele plătite aferentă perioadei în cadrul căreia asigurarea nu mai funcționează. Atunci când constatarea declarației inexacte sau a reticenței are loc ulterior producerii riscului asigurat, indemnizația se reduce în raport cu proporția dintre nivelul primelor plătite și nivelul primelor ce ar fi trebuit să fie plătite. Lipsa riscului asigurat Art. 2.205. – (1) Contractul de asigurare se desființează de drept în cazul în care, înainte ca obligația asigurătorului să înceapă a produce efecte, riscul asigurat s-a produs ori producerea acestuia a devenit imposibilă, precum și dacă, după ce obligația menționată a început să producă efecte, intervenirea riscului asigurat a devenit imposibilă. Atunci când asiguratul sau contractantul asigurării a plătit, fie și parțial, prima de asigurare, acesta este îndreptățit să o recupereze proporțional cu perioada neexpirată a contractului de asigurare. (2) Diferența dintre prima plătită și cea calculată conform alin.(1) se restituie asiguratului sau contractantului asigurării numai în cazurile în care nu s-au plătit ori nu se datorează despăgubiri pentru evenimente produse în perioada de valabilitate a asigurării. 393 Plata primelor de asigurare Art. 2.206. – (1) Asiguratul este obligat să plătească primele de asigurare la termenele stabilite în contract. (2) Părțile pot conveni ca plata primelor de asigurare să se facă integral ori în rate. Dacă nu s-a convenit altfel, plata se face la sediul asigurătorului sau al împuterniciților acestuia. (3) Dovada plății primelor de asigurare revine asiguratului. (4) Dacă nu s-a convenit altfel, asigurătorul poate rezilia contractul în cazul în care sumele datorate de asigurat, cu titlu de primă, nu sunt plătite la scadență. (5) Asigurătorul este obligat să îl informeze pe asigurat în privința consecințelor neplății primelor la termenul de plată pentru cazul prevăzut la alin.(4) și să prevadă aceste consecințe în contractul de asigurare. (6) Asigurătorul are dreptul de a compensa primele ce i se datorează până la sfârșitul anului de asigurare, în temeiul oricărui contract, cu orice indemnizație cuvenită asiguratului sau beneficiarului. Comunicarea producerii riscului asigurat Art. 2.207. – (1) Asiguratul este obligat să comunice asigurătorului producerea riscului asigurat, în termenul prevăzut în contractul de asigurare. (2) În caz de neîndeplinire a obligației prevăzute la alin.(1) asigurătorul are dreptul să refuze plata indemnizației, dacă din acest motiv nu a putut determina cauza producerii evenimentului asigurat și întinderea pagubei. (3) Comunicarea producerii riscului asigurat se poate face și către brokerul de asigurare care, în acest caz, are obligația de a face la rândul său comunicarea către asigurător, în termenul prevăzut în contractul de asigurare. Plata indemnizației de asigurare Art. 2.208. – (1) În cazul producerii riscului asigurat, asigurătorul trebuie să plătească indemnizația de asigurare în condițiile prevăzute în contract. Atunci când există neînțelegere asupra cuantumului indemnizației de asigurare, partea necontestată din aceasta se va plăti de asigurător anterior soluționării neînțelegerii prin bună-învoială sau de către instanța judecătorească. (2) În cazurile stabilite prin contractul de asigurare, în asigurările de bunuri și de răspundere civilă, asigurătorul nu datorează indemnizație dacă riscul asigurat a fost produs cu intenție de către asigurat, de beneficiarul asigurării ori de un membru din conducerea persoanei juridice asigurate, care lucrează în această calitate. (3) În cazul în care părțile convin, dispozițiile alin.(2) se aplică și atunci când riscul asigurat a fost produs de către: a) persoanele fizice majore care, în mod statornic, locuiesc și gospodăresc împreună cu asiguratul sau beneficiarul asigurării; b) prepușii asiguratului sau ai beneficiarului asigurării. Denunțarea unilaterală a contractului Art. 2.209. – Denunțarea contractului de asigurare de către una dintre părți se poate efectua numai cu respectarea unui termen de preaviz de cel puțin 20 de zile calculate de la data primirii notificării de către cealaltă parte. Subrogarea asigurătorului Art. 2.210. – (1) În limitele indemnizației plătite, asigurătorul este subrogat în toate drepturile asiguratului sau ale beneficiarului asigurării împotriva celor răspunzători de producerea pagubei, cu excepția asigurărilor de persoane. 394 (2) Asiguratul răspunde pentru prejudiciile aduse asigurătorului prin acte care ar împiedica realizarea dreptului prevăzut la alin.(1). (3) Asigurătorul poate renunța, în tot sau în parte, la exercitarea dreptului conferit de alin.(1). Opozabilitatea contractului Art. 2.211. – Asigurătorul poate opune titularului sau deținătorului documentului de asigurare ori terțului sau beneficiarului asigurării care invocă drepturi ce decurg din acest document toate apărările întemeiate pe contractul încheiat inițial. Cesiunea asigurării Art. 2.212. – Asigurătorul poate cesiona contractul de asigurare numai cu acordul scris al asiguratului. Domeniul de aplicare Art. 2.213. – Asigurările obligatorii se reglementează prin legi speciale. Secțiunea a 2-a Asigurarea de bunuri Noțiunea Art. 2.214. – În cazul asigurării de bunuri, asigurătorul se obligă ca, la producerea riscului asigurat, să plătească o despăgubire asiguratului, beneficiarului asigurării sau altor persoane îndreptățite. Interesul asigurării Art. 2.215. – Asiguratul trebuie să aibă un interes cu privire la bunul asigurat. Prevenirea producerii riscului asigurat Art. 2.216. – (1) Asiguratul este obligat să întrețină bunul asigurat în condiții corespunzătoare, în scopul prevenirii producerii riscului asigurat. (2) Asigurătorul are dreptul să verifice modul în care bunul asigurat este întreținut, în condițiile stabilite prin contract. (3) În cazurile prevăzute în contract, la producerea riscului, asiguratul este obligat să ia pe seama asigurătorului și în cadrul sumei asigurate, potrivit cu împrejurările, măsuri pentru limitarea pagubelor. Despăgubirea Art. 2.217. – (1) Despăgubirea se stabilește în funcție de starea bunului din momentul producerii riscului asigurat. Ea nu poate depăși valoarea bunului din acel moment, cuantumul pagubei și nici suma asigurată. (2) Părțile pot stipula o clauză conform căreia asiguratul rămâne propriul său asigurător pentru o franșiză, în privința căreia asigurătorul nu este obligat să plătească despăgubire. Asigurarea parțială Art. 2.218. – În cazul în care contractul de asigurare s-a încheiat pentru o sumă asigurată care este inferioară valorii bunului și dacă părțile nu au stipulat altfel, despăgubirea cuvenită se reduce corespunzător raportului dintre suma prevăzută în contract și valoarea bunului. Asigurarea multiplă Art. 2.219. – (1) Asiguratul trebuie să declare existența tuturor asigurărilor referitoare la același bun, această obligație revenindu-i atât la data încheierii contractelor de asigurare, cât și pe parcursul executării acestora. 395 (2) Atunci când există mai multe asigurări încheiate pentru același bun, fiecare asigurător este obligat la plată proporțional cu suma asigurată și până la concurența acesteia, fără ca asiguratul să poată încasa o despăgubire mai mare decât prejudiciul efectiv, consecință directă a riscului. Înstrăinarea bunului asigurat Art. 2.220. – (1) Dacă nu s-a convenit altfel, înstrăinarea bunului asigurat nu determină încetarea contractului de asigurare, care va produce efecte între asigurător și dobânditor. (2) Asiguratul, care nu comunică asigurătorului înstrăinarea survenită și dobânditorului existența contractului de asigurare, rămâne obligat să plătească primele care devin scadente ulterior datei înstrăinării. Secțiunea a 3-a Asigurările de credite și garanții și asigurările de pierderi financiare Asigurările de credite și garanții Art. 2.221. – (1) Asigurările de credite și garanții pot avea ca obiect acoperirea riscurilor de insolvabilitate generală, de credit de export, de vânzare cu plata prețului în rate, de credit ipotecar, de credit agricol, de garanții directe sau indirecte, precum și altele asemenea, conform normelor adoptate de organul de stat în a cărui competență, potrivit legii, intră supravegherea activității din domeniul asigurărilor. (2) Dacă s-a convenit ca printr-un contract de asigurare directă de credite și garanții să se acopere riscul ca un debitor al asiguratului să nu plătească un credit care i s-a acordat, asigurătorul nu poate condiționa plata indemnizației de asigurare de declanșarea de către asigurat împotriva acelui debitor a procedurilor de reparare a prejudiciului, inclusiv prin executare silită. Asigurările de pierderi financiare Art. 2.222. – Dacă nu s-a convenit altfel prin contractul de asigurare, indemnizația pentru asigurarea împotriva riscului de pierderi financiare trebuie să acopere paguba efectivă și beneficiul nerealizat, incluzându-se și cheltuielile generale, precum și cele decurgând direct sau indirect din producerea riscului asigurat. Secțiunea a 4-a Asigurarea de răspundere civilă Noțiunea Art. 2.223. – (1) În cazul asigurării de răspundere civilă, asigurătorul se obligă să plătească o despăgubire pentru prejudiciul de care asiguratul răspunde potrivit legii față de terțele persoane prejudiciate și pentru cheltuielile făcute de asigurat în procesul civil. (2) Prin contractul de asigurare părțile pot conveni să cuprindă în asigurare și răspunderea civilă a altor persoane decât contractantul asigurării. Drepturile terțelor persoane păgubite Art. 2.224. – (1) Drepturile terțelor persoane păgubite se exercită împotriva celor răspunzători de producerea pagubei. (2) Asigurătorul poate fi chemat în judecată de persoanele păgubite în 396 limitele obligațiilor ce-i revin acestuia din contractul de asigurare. Stabilirea despăgubirii Art. 2.225. – Dacă nu se prevede altfel prin lege, despăgubirea se stabilește prin convenție încheiată între asigurat, terța persoană prejudiciată și asigurător sau, în caz de neînțelegere, prin hotărâre judecătorească. Plata despăgubirii Art. 2.226. – (1) Asigurătorul plătește despăgubirea direct terței persoane prejudiciate în măsura în care aceasta nu a fost despăgubită de către asigurat. (2) Creditorii asiguratului nu pot urmări despăgubirea prevăzută la alin.(1). (3) Despăgubirea se plătește asiguratului numai în cazul în care acesta dovedește că a despăgubit pe terța persoană prejudiciată. Secțiunea a 5-a Asigurarea de persoane Noțiunea Art. 2.227. – Prin contractul de asigurare de persoane, asigurătorul se obligă să plătească indemnizația de asigurare în caz de deces, de ajungere la o anumită vârstă, de invaliditate permanentă totală sau parțială ori în alte asemenea cazuri, conform normelor adoptate de organul de stat în a cărui competență, potrivit legii, intră supravegherea activității din domeniul asigurărilor. Riscul privind o altă persoană Art. 2.228. – Asigurarea în vederea unui risc privind o altă persoană decât aceea care a încheiat contractul de asigurare este valabilă numai dacă a fost consimțită în scris de acea persoană. Renunțarea la contract Art. 2.229. – (1) Asiguratul care a încheiat un contract de asigurare de viață individual poate să renunțe la contract fără preaviz în termen de cel mult 20 de zile de la data semnării contractului de către asigurător. Renunțarea produce efect retroactiv. (2) Prevederile alin.(1) nu sunt aplicabile contractelor care au o durată de 6 luni sau mai mică. Beneficiarul indemnizației Art. 2.230. – Indemnizația de asigurare se plătește asiguratului sau beneficiarului desemnat de acesta. În cazul decesului asiguratului, dacă nu a fost desemnat un beneficiar, indemnizația de asigurare intră în masa succesorală, revenind moștenitorilor asiguratului. Desemnarea beneficiarului Art. 2.231. – (1) Desemnarea beneficiarului se poate face fie la încheierea contractului de asigurare, fie în cursul executării acestuia, prin declarația scrisă comunicată asigurătorului de către asigurat sau, cu acordul asiguratului, de către contractantul asigurării, ori prin testamentul întocmit de asigurat. (2) Înlocuirea sau revocarea beneficiarului asigurării se poate face oricând în cursul executării contractului, în modurile prevăzute la alin.(1). Pluralitatea de beneficiari Art. 2.232. – Atunci când sunt mai mulți beneficiari desemnați, indemnizația de asigurare se împarte în mod egal între aceștia, dacă nu s-a stipulat altfel. 397 Producerea cu intenție a riscului asigurat Art. 2.233. – (1) Asigurătorul nu datorează indemnizația de asigurare dacă: a) riscul asigurat a fost produs prin sinuciderea asiguratului în termen de 2 ani de la încheierea contractului de asigurare; b) riscul asigurat a fost produs cu intenție de către asigurat. (2) Atunci când un beneficiar al asigurării a produs intenționat riscul asigurat, indemnizația de asigurare se plătește celorlalți beneficiari desemnați sau, în lipsa acestora, asiguratului. (3) În cazul în care riscul asigurat constă în decesul asiguratului, iar un beneficiar al asigurării l-a produs intenționat, indemnizația de asigurare se plătește celorlalți beneficiari desemnați sau, în lipsa acestora, moștenitorilor asiguratului. Rezerva de prime Art. 2.234. – (1) În asigurările la care se constituie rezerve de prime, asiguratul poate să înceteze plata primelor cu dreptul de a menține contractul la o sumă asigurată redusă sau de a-l denunța, solicitând restituirea rezervei constituite, conform contractului de asigurare. (2) Orice altă plată, indiferent de forma sub care este făcută de asigurător, diferită de indemnizația de asigurare sau de suma reprezentând restituirea rezervei în condițiile alin.(1), nu poate fi efectuată mai devreme de 6 luni de la data încheierii contractului de asigurare. Repunerea în vigoare a asigurării Art. 2.235. – Asiguratul sau contractantul asigurării, cu acordul asiguratului, poate să ceară repunerea în vigoare a asigurării la care se constituie rezerva tehnică, în cazurile prevăzute în contractul de asigurare. Dreptul la indemnizație Art. 2.236. – (1) Indemnizația de asigurare este datorată, independent de sumele cuvenite asiguratului sau beneficiarului din asigurările sociale, de repararea prejudiciului de cei răspunzători de producerea sa, precum și de sumele primite de la alți asigurători în temeiul altor contracte de asigurare. (2) Creditorii asiguratului nu au dreptul să urmărească indemnizația de asigurare cuvenită beneficiarilor asigurării sau moștenitorilor asiguratului, după caz. Prescripția Art. 2.237. – Drepturile asiguraților asupra sumelor rezultând din rezervele tehnice care se constituie la asigurările de viață pentru obligații de plată scadente în viitor nu sunt supuse prescripției. Obligația de informare Art. 2.238. – Asigurătorii și împuterniciții lor au obligația de a pune la dispoziția asiguraților sau contractanților asigurării informații în legătură cu contractele de asigurare atât înaintea încheierii, cât și pe durata executării acestora. Aceste informații trebuie să fie prezentate în scris, în limba română, să fie redactate într-o formă clară și să cuprindă cel puțin următoarele elemente: a) clauzele opționale sau suplimentare și beneficiile rezultate din valorificarea rezervelor tehnice; b) momentul începerii și cel al încetării contractului, inclusiv modalitățile de încetare a acestuia; c) modalitățile și termenele de plată a primelor de asigurare; d) elementele de calcul al indemnizațiilor de asigurare, cu indicarea sumelor 398 de răscumpărare, a sumelor asigurate reduse, precum și a nivelului până la care acestea sunt garantate; e) modalitatea de plată a indemnizațiilor de asigurare; f) legea aplicabilă contractului de asigurare; g) alte elemente stabilite prin norme adoptate de organul de stat în a cărui competență intră, potrivit legii, supravegherea activității din domeniul asigurărilor. Secțiunea a 6-a Coasigurarea, reasigurarea și retrocesiunea Coasigurarea Art. 2.239. – (1) Coasigurarea este operațiunea prin care 2 sau mai mulți asigurători acoperă același risc, fiecare asumându-și o cotă-parte din acesta. (2) Fiecare coasigurător răspunde față de asigurat numai în limita sumei pentru care s-a angajat prin contract. Reasigurarea Art. 2.240. – (1) Reasigurarea este operațiunea de asigurare a unui asigurător, în calitate de reasigurat, de către un alt asigurător, în calitate de reasigurător. (2) Prin reasigurare: a) reasigurătorul primește prime de reasigurare, în schimbul cărora contribuie, potrivit obligațiilor preluate, la suportarea indemnizațiilor pe care reasiguratul le plătește la producerea riscului care a făcut obiectul reasigurării; b) reasiguratul cedează prime de reasigurare, în schimbul cărora reasigurătorul contribuie, potrivit obligațiilor preluate, la suportarea indemnizațiilor pe care reasiguratul le plătește la producerea riscului care a făcut obiectul reasigurării. (3) Reasigurarea nu stinge obligațiile asigurătorului și nu stabilește niciun raport juridic între asigurat și reasigurător. Retrocesiunea Art. 2.241. – Prin operațiunea de retrocesiune reasigurătorul poate ceda, la rândul său, o parte din riscul acceptat. CAPITOLUL XVII Contractul de rentă viageră Noțiunea Art. 2.242. – (1) Prin contractul de rentă viageră o parte, numită debirentier, se obligă să efectueze în folosul unei anumite persoane, numită credirentier, prestații periodice, constând în sume de bani sau alte bunuri fungibile. (2) Renta viageră se constituie pe durata vieții credirentierului dacă părțile nu au stipulat constituirea acesteia pe durata vieții debirentierului sau a unei terțe persoane determinate. Modurile de constituire Art. 2.243. – (1) Renta viageră poate fi constituită cu titlu oneros, în schimbul unui capital de orice natură, sau cu titlu gratuit și este supusă, sub rezerva 399 dispozițiilor capitolului de față, regulilor proprii ale actului juridic de constituire. (2) Atunci când renta viageră este stipulată în favoarea unui terț, chiar dacă acesta o primește cu titlu gratuit, contractul nu este supus formei prevăzute pentru donație. Constituirea pe durata vieții mai multor persoane Art. 2.244. – Renta viageră poate fi constituită pe durata vieții mai multor persoane, urmând ca, în acest caz, în lipsă de stipulație contrară, obligația de plată a rentei să înceteze la data la care decedează ultima dintre aceste persoane. Constituirea în favoarea mai multor persoane Art. 2.245. – Dacă nu s-a convenit altfel, obligația de plată a rentei viagere este indivizibilă în privința credirentierilor. Constituirea în favoarea unei persoane decedate Art. 2.246. – Este lovit de nulitate absolută contractul care stipulează o rentă constituită pe durata vieții unei persoane care era decedată în ziua încheierii contractului. Constituirea în favoarea unei persoane afectate de o boală letală Art. 2.247. – Nu produce, de asemenea, niciun efect contractul prin care s-a constituit cu titlu oneros o rentă pe durata vieții unei persoane care, la data încheierii contractului, suferea de o boală din cauza căreia a murit în interval de cel mult 30 de zile de la această dată. Plata ratelor de rentă Art. 2.248. – (1) În lipsă de stipulație contrară, ratele de rentă se plătesc trimestrial în avans și indexate în funcție de rata inflației. (2) Atunci când credirentierul decedează înainte de expirarea perioadei pentru care renta s-a plătit în avans, debirentierul nu poate cere restituirea sumei plătite aferente perioadei în care creditorul nu a mai fost în viață. Garanția legală Art. 2.249. – (1) Pentru garantarea obligației de plată a rentei constituite cu titlu oneros, prevederile art.1.723 se aplică în mod corespunzător. (2) În cazul prevăzut la alin.(1), în vederea înscrierii ipotecii legale nu este necesară declararea valorii creanței garantate. Executarea silită a ratelor Art. 2250. – (1) În caz de neîndeplinire a obligației de plată a ratelor scadente, credirentierul poate cere sechestrul și vânzarea bunurilor debirentierului, până la concurența unei sume suficiente spre a asigura plata rentei pentru viitor. (2) Această sumă se stabilește, în condițiile legii, pe baza unei expertize întocmite în conformitate cu metodologia de calcul aplicabilă în cazul asigurărilor de viață, ținându-se seama, printre altele, de ratele deja încasate de credirentier, de vârsta și de starea acestuia. Cheltuielile expertizei sunt suportate de debirentier. (3) După ce a fost obținută în urma vânzării bunurilor debirentierului, suma se consemnează la o instituție de credit și va fi plătită credirentierului cu respectarea cuantumului și scadențelor convenite prin contractul de rentă viageră. (4) Dacă debirentierul intră în lichidare, credirentierul își poate realiza dreptul la rentă înscriind în tabloul creditorilor o creanță al cărei cuantum se determină potrivit alin.(2). 400 Rezoluțiunea contractului la cererea credirentierului Art. 2.251. – (1) Creditorul unei rente viagere constituite cu titlu oneros poate cere rezoluțiunea contractului dacă debirentierul nu depune garanția promisă în vederea executării obligației sale ori o diminuează. (2) Credirentierul are dreptul la rezoluțiune pentru neexecutarea culpabilă a obligației de plată a rentei de către debirentier. (3) În lipsa unei stipulații contrare, rezoluțiunea nu conferă debirentierului dreptul de a obține restituirea ratelor de rentă deja plătite. Irevocabilitatea contractului Art. 2.252. – (1) Debirentierul nu se poate libera de plata rentei oferind restituirea capitalului și renunțând la restituirea ratelor plătite. (2) Debirentierul este ținut la plata rentei până la decesul persoanei pe durata vieții căreia a fost constituită renta, oricât de împovărătoare ar putea deveni prestarea acesteia. Insesizabilitatea rentei Art. 2.253. – Numai renta viageră cu titlu gratuit poate fi declarată insesizabilă prin contract. Chiar și în acest caz, stipulația nu își produce efectele decât în limita valorii rentei care este necesară credirentierului pentru asigurarea întreținerii. Dispozițiile art.2.257 alin.(2) se aplică în mod corespunzător. CAPITOLUL XVIII Contractul de întreținere Noțiunea Art. 2.254. – (1) Prin contractul de întreținere o parte se obligă să efectueze în folosul celeilalte părți sau al unui anumit terț prestațiile necesare întreținerii și îngrijirii pentru o anumită durată. (2) Dacă prin contract nu s-a prevăzut durata întreținerii ori s-a prevăzut numai caracterul viager al acesteia, atunci întreținerea se datorează pentru toată durata vieții creditorului întreținerii. Forma contractului Art. 2.255. – Contractul de întreținere se încheie în formă autentică, sub sancțiunea nulității absolute. Aplicarea regulilor de la renta viageră Art. 2.256 – (1) Dispozițiile art.2.243-2.247, art. 2.251 alin.(1) și art. 2.252 se aplică în mod corespunzător și contractului de întreținere. (2) În lipsa unei stipulații contrare, obligația de întreținere este indivizibilă atât în privința creditorilor, cât și în privința debitorilor. Întinderea obligației de întreținere Art. 2.257. – (1) Debitorul întreținerii datorează creditorului prestații stabilite în mod echitabil ținându-se seama de valoarea capitalului și de condiția socială anterioară a creditorului. (2) Debitorul este obligat în special să asigure creditorului hrană, îmbrăcăminte, încălțăminte, menaj, precum și folosința unei locuințe corespunzătoare. Întreținerea cuprinde, de asemenea, îngrijirile și cheltuielile necesare în caz de boală. (3) În cazul în care întreținerea are caracter viager sau atunci când creditorul decedează în cursul duratei contractului, debitorul are obligația să-l înmormânteze. 401 (4) Întreținerea continuă a fi datorată în aceeași măsură chiar dacă, în cursul executării contractului, bunul care a constituit capitalul a pierit total sau parțial ori și-a diminuat valoarea, dintr-o cauză pentru care creditorul întreținerii nu este ținut să răspundă. (5) Clauza prin care creditorul întreținerii se obligă la prestarea unor servicii este considerată nescrisă. Caracterul incesibil și insesizabil al întreținerii Art. 2.258. – Drepturile creditorului întreținerii nu pot fi cedate sau supuse urmăririi. Protecția creditorilor părților Art. 2.259. – Caracterul personal al contractului de întreținere nu poate fi invocat de părți pentru a se opune acțiunii în revocarea contractului sau acțiunii oblice introduse pentru executarea sa. Cazul special de revocare Art. 2.260. – (1) Contractul de întreținere este revocabil în folosul persoanelor cărora creditorul întreținerii le datorează alimente în temeiul legii dacă, prin efectul contractului, el s-a lipsit de mijloacele necesare îndeplinirii obligației de a asigura alimentele. (2) Revocarea poate fi cerută chiar dacă nu există fraudă din partea debitorului întreținerii și indiferent de momentul încheierii contractului de întreținere. (3) În loc să dispună revocarea contractului, instanța de judecată poate, chiar și din oficiu însă numai cu acordul debitorului întreținerii, să îl oblige pe acesta să asigure alimente persoanelor față de care creditorul are o astfel de obligație legală, fără ca în acest mod să fie diminuate prestațiile datorate creditorului întreținerii. Înlocuirea întreținerii prin rentă Art. 2.261. – (1) Dacă prestarea sau primirea în natură a întreținerii nu mai poate continua din motive obiective sau dacă debitorul întreținerii decedează și nu intervine o înțelegere între părți, instanța judecătorească poate să înlocuiască, la cererea oricăreia dintre părți, fie și numai temporar, întreținerea în natură cu o sumă de bani corespunzătoare. (2) Atunci când prestarea sau primirea în natură a întreținerii nu mai poate continua din culpa uneia dintre părți, instanța va majora sau, după caz, diminua cuantumul sumei de bani care înlocuiește prestația de întreținere. Regulile aplicabile în cazul înlocuirii întreținerii prin rentă Art. 2.262. – (1) În toate cazurile în care întreținerea a fost înlocuită potrivit prevederilor art.2.261, devin aplicabile dispozițiile care reglementează contractul de rentă viageră. (2) Cu toate acestea, dacă prin contractul de întreținere nu s-a convenit altfel, obligația de plată a rentei rămâne indivizibilă între debitori. Încetarea contractului de întreținere Art. 2.263. – (1) Contractul de întreținere încheiat pe durată determinată încetează la expirarea acestei durate, cu excepția cazului în care creditorul întreținerii decedează mai devreme. (2) Atunci când comportamentul celeilalte părți face imposibilă executarea contractului în condiții conforme bunelor moravuri, cel interesat poate cere 402 rezoluțiunea. (3) În cazul prevăzut la alin.(2), precum și atunci când se întemeiază pe neexecutarea culpabilă a obligației de întreținere, rezoluțiunea nu poate fi pronunțată decât de instanță, dispozițiile art.1.021 nefiind aplicabile. Orice clauză contrară este considerată nescrisă. (4) Dacă rezoluțiunea a fost cerută pentru unul dintre motivele prevăzute la alin.(2) sau (3), oferta de întreținere făcută de debitorul pârât după introducerea acțiunii nu poate împiedica rezoluțiunea contractului. (5) În cazul în care rezoluțiunea se pronunță pentru unul dintre motivele prevăzute la alin.(2) sau (3), debitorul în culpă nu poate obține restituirea prestațiilor de întreținere deja executate. (6) Dreptul la acțiunea în rezoluțiune se transmite moștenitorilor. (7) Rezoluțiunea contractului de întreținere nu se poate cere pentru motivele prevăzute la art.2.261 alin.(1). CAPITOLUL XIX Jocul și pariul Lipsa dreptului la acțiune Art. 2.264. – (1) Pentru plata unei datorii născute dintr-un contract de joc sau de pariu nu există drept la acțiune. (2) Cel care pierde nu poate să ceară restituirea plății făcute de bunăvoie. Cu toate acestea, se poate cere restituirea în caz de fraudă sau dacă acela care a plătit era lipsit de capacitate de exercițiu ori avea capacitate de exercițiu restrânsă. (3) Datoriile născute din contractul de joc sau de pariu nu pot constitui obiect de tranzacție, recunoaștere de datorie, compensație, novație, remitere de datorie cu sarcină ori alte asemenea acte juridice. Competițiile sportive Art. 2.265. – (1) Dispozițiile art.2.264 nu se aplică pariurilor făcute între persoanele care iau ele însele parte la curse, la jocuri de îndemânare sau la orice fel de jocuri sportive. (2) Cu toate acestea, dacă suma pariului este excesivă, instanța poate să respingă acțiunea sau, după caz, să reducă suma. (3) În cazurile prevăzute la alin.(1), intermediarii legal autorizați să adune mize de la persoane care nu iau parte la joc nu pot invoca dispozițiile art.2.264 alin. (1) și (3). Jocurile și pariurile autorizate Art. 2.266. – Jocurile și pariurile dau loc la acțiune în justiție numai când au fost permise de autoritatea competentă. CAPITOLUL XX Tranzacția Noțiunea Art. 2.267. – (1) Tranzacția este contractul prin care părțile previn sau sting un litigiu, inclusiv în faza executării silite, prin concesii sau renunțări reciproce 403 la drepturi ori prin transferul unor drepturi de la una la cealaltă. (2) Prin tranzacție se pot naște, modifica sau stinge raporturi juridice diferite de cele ce fac obiectul litigiului dintre părți. Domeniul de aplicare Art. 2.268. – (1) Nu se poate tranzacționa asupra capacității sau stării civile a persoanelor și nici cu privire la drepturi de care părțile nu pot să dispună potrivit legii. (2) Se poate însă tranzacționa asupra acțiunii civile derivând din săvârșirea unei infracțiuni. Indivizibilitatea tranzacției Art. 2.269. – Tranzacția este indivizibilă în ceea ce privește obiectul său. În lipsa unei stipulații contrare, ea nu poate fi desființată în parte. Întinderea tranzacției Art. 2.270. – (1) Tranzacția se mărginește numai la obiectul ei; renunțarea făcută la toate drepturile, acțiunile și pretențiile, nu se întinde decât asupra cauzei cu privire la care s-a făcut tranzacție. (2) Tranzacția nu privește decât cauza cu privire la care a fost încheiată, fie că părțile și-au manifestat intenția prin expresii generale sau speciale, fie că intenția lor rezultă în mod necesar din ceea ce s-a prevăzut în cuprinsul tranzacției. Capacitatea de exercițiu Art. 2.271. – Pentru a tranzacționa, părțile trebuie să aibă deplina capacitate de a dispune de drepturile care formează obiectul contractului. Cei care nu au această capacitate pot tranzacționa numai în condițiile prevăzute de lege. Condițiile de formă Art. 2.272. – Pentru a putea fi dovedită, tranzacția trebuie să fie încheiată în scris. Cauzele de nulitate Art. 2.273. – (1) Tranzacția poate fi lovită de nulitate pentru aceleași cauze ca și orice alt contract. (2) Cu toate acestea, ea nu poate fi anulată pentru eroare de drept referitoare la chestiunile ce constituie obiectul neînțelegerii părților și nici pentru leziune. Tranzacția asupra unui contract nul Art. 2.274. – (1) Este nulă tranzacția privitoare la un contract a cărui cauză de nulitate absolută era cunoscută de ambele părți, afară de cazul în care părțile au tranzacționat expres asupra nulității. (2) În celelalte cazuri, anularea tranzacției poate fi cerută doar de partea care nu cunoștea nulitatea titlului. Înscrisurile false Art. 2.275. – Este, de asemenea, nulă tranzacția încheiată pe baza unor înscrisuri dovedite ulterior ca fiind false. Înscrisurile necunoscute Art. 2.276. – (1) Descoperirea ulterioară de înscrisuri necunoscute părților și care ar fi putut influența conținutul tranzacției nu reprezintă o cauză de nulitate a acesteia, cu excepția cazului în care înscrisurile au fost ascunse de către una dintre părți sau, cu știința ei, de către un terț. (2) Tranzacția este nulă dacă din înscrisurile descoperite rezultă că părțile sau 404 numai una dintre ele nu aveau niciun drept asupra căruia să poată tranzacționa. Tranzacția asupra unui proces terminat Art. 2.277. – Tranzacția asupra unui proces este anulabilă la cererea părții care nu a cunoscut că litigiul fusese soluționat printr-o hotărâre judecătorească intrată în puterea lucrului judecat. Tranzacția constatată prin hotărâre judecătorească Art. 2.278. – (1) Tranzacția care, punând capăt unui proces început, este constatată printr-o hotărâre judecătorească poate fi desființată prin acțiune în nulitate sau acțiune în rezoluțiune ori reziliere, precum orice alt contract. Ea poate fi, de asemenea, atacată cu acțiune revocatorie sau cu acțiunea în declararea simulației. (2) Hotărârea prin care s-a desființat tranzacția în cazurile prevăzute la alin.(1) face ca hotărârea judecătorească prin care tranzacția fusese constatată să fie lipsită de orice efect. TITLUL X Garanțiile personale CAPITOLUL I Dispoziții generale Tipurile de garanții personale Art. 2.279. – Garanțiile personale sunt fideiusiunea, garanțiile autonome, precum și alte garanții anume prevăzute de lege. CAPITOLUL II Fideiusiunea Secțiunea 1 Dispoziții generale Noțiunea Art. 2.280. – Fideiusiunea este contractul prin care o parte, fideiusorul, se obligă față de cealaltă parte, care are într-un alt raport obligațional calitatea de creditor, să execute, cu titlu gratuit sau în schimbul unei remunerații, obligația debitorului dacă acesta din urmă nu o execută. Îndatorirea de a da un fideiusor Art. 2.281. – Fideiusiunea poate fi impusă de lege sau dispusă de instanța judecătorească. Forma fideiusiunii Art. 2.282. – Fideiusiunea nu se prezumă, ea trebuie asumată în mod expres printr-un înscris, autentic sau sub semnătură privată, sub sancțiunea nulității absolute. 405 Consimțământul debitorului principal Art. 2.283. – Fideiusiunea poate fi contractată fără știința și chiar împotriva voinței debitorului principal. Beneficiarul fideiusiunii Art. 2.284. – Fideiusiunea se poate constitui pentru a garanta obligația unui alt fideiusor. Condițiile pentru a deveni fideiusor Art. 2.285. – (1) Debitorul care este obligat să constituie o fideiusiune trebuie să prezinte o persoană capabilă de a se obliga, ce are și menține în România bunuri suficiente pentru a satisface creanța și care domiciliază în România. Dacă vreuna din aceste condiții nu este îndeplinită, debitorul trebuie să prezinte un alt fideiusor. (2) Aceste reguli nu se aplică atunci când creditorul a cerut ca fideiusor o anumită persoană. Substituirea fideiusiunii legale sau judiciare Art. 2.286. – Debitorul care este ținut să constituie o fideiusiune legală sau judiciară poate oferi în locul acesteia o altă garanție, considerată suficientă. Litigiile cu privire la caracterul suficient al fideiusiunii Art. 2.287. – Litigiile cu privire la caracterul suficient al bunurilor fideiusorului sau al garanției oferite în locul fideiusiunii sunt soluționate de instanță, pe cale de ordonanță președințială. Obligația principală Art. 2.288. – (1) Fideiusiunea nu poate exista decât pentru o obligație valabilă. (2) Se pot, însă, garanta prin fideiusiune obligații naturale, precum și cele de care debitorul principal se poate libera invocând incapacitatea sa, dacă fideiusorul cunoștea aceste împrejurări. (3) De asemenea, fideiusiunea poate fi constituită pentru o datorie viitoare sau condițională. Limitele fideiusiunii Art. 2.289. – (1) Fideiusiunea nu poate fi extinsă peste limitele în care a fost contractată. (2) Fideiusiunea care depășește ceea ce este datorat de debitorul principal sau care este contractată în condiții mai oneroase nu este valabilă decât în limita obligației principale. Întinderea fideiusiunii Art. 2.290. – (1) În lipsa unei stipulații contrare, fideiusiunea unei obligații principale se întinde la toate accesoriile acesteia, chiar și la cheltuielile ulterioare notificării făcute fideiusorului și la cheltuielile aferente cererii de chemare în judecată a acestuia. (2) Fideiusorul datorează cheltuielile avansate de creditor pentru introducerea acțiunilor împotriva debitorului principal numai în cazul în care creditorul l-a înștiințat din timp pe fideiusor. Fideiusiunea parțială Art. 2.291. – Fideiusiunea poate fi contractată pentru o parte din obligația principală sau în condiții mai puțin oneroase. 406 Fideiusiunea asimilată Art. 2.292. – Mandatul dat unei persoane de a acorda un împrumut unui terț, în numele și pe contul mandatarului, valorează fideiusiune a unei datorii viitoare. Secțiunea a 2-a Efectele fideiusiunii §1. Efectele fideiusiunii între creditor și fideiusor Obligația fideiusorului Art. 2.293. – Fideiusorul nu este ținut să îndeplinească obligația debitorului decât dacă acesta nu o execută. Beneficiul de discuțiune Art. 2.294. – (1) Fideiusorul convențional sau legal are facultatea de a cere creditorului să urmărească mai întâi bunurile debitorului principal, dacă nu a renunțat la acest beneficiu în mod expres. (2) Fideiusorul judiciar nu poate cere urmărirea bunurilor debitorului principal sau ale vreunui alt fideiusor. Invocarea beneficiului de discuțiune Art. 2.295. – (1) Fideiusorul care se prevalează de beneficiul de discuțiune trebuie să îl invoce înainte de judecarea fondului procesului, să indice creditorului bunurile urmăribile ale debitorului principal și să avanseze acestuia sumele necesare urmăririi bunurilor. (2) Creditorul care întârzie urmărirea răspunde față de fideiusor, până la concurența valorii bunurilor indicate, pentru insolvabilitatea debitorului principal survenită după indicarea, de către fideiusor, a bunurilor urmăribile ale debitorului principal. Excepțiile invocate de fideiusor Art. 2.296. – Fideiusorul, chiar solidar, poate opune creditorilor toate mijloacele de apărare pe care le putea opune debitorul principal, afară de cele care îi sunt strict personale acestuia din urmă sau care sunt excluse prin angajamentul asumat de fideiusor. Pluralitatea de fideiusori Art. 2.297. – Atunci când mai multe persoane s-au constituit fideiusori ai aceluiași debitor pentru aceeași datorie, fiecare dintre ele este obligată la întreaga datorie și va putea fi urmărită ca atare, însă cel urmărit poate invoca beneficiul de diviziune, dacă nu a renunțat în mod expres la acesta. Beneficiul de diviziune Art. 2.298. – (1) Prin efectul beneficiului de diviziune, fiecare fideiusor poate cere creditorului să își dividă mai întâi acțiunea și să o reducă la partea fiecăruia. (2) Dacă vreunul dintre fideiusori era insolvabil atunci când unul dintre ei a obținut diviziunea, acesta din urmă rămâne obligat proporțional pentru această insolvabilitate. El nu răspunde însă pentru insolvabilitatea survenită după diviziune. Divizarea acțiunii de către creditor Art. 2.299. – Dacă însă creditorul însuși a divizat acțiunea sa, el nu mai poate reveni asupra diviziunii, chiar dacă înainte de data la care a făcut această diviziune 407 ar fi existat fideiusori insolvabili. Fideiusiunea solidară Art. 2.300. – Atunci când se obligă împreună cu debitorul principal cu titlu de fideiusor solidar sau de codebitor solidar, fideiusorul nu mai poate invoca beneficiile de discuțiune și de diviziune. Prorogarea termenului și decăderea din termen Art. 2.301. – Fideiusorul nu este liberat prin simpla prelungire a termenului acordat de creditor debitorului principal. Tot astfel, decăderea din termen a debitorului principal produce efecte cu privire la fideiusor. Informarea fideiusorului Art. 2.302. – Creditorul este ținut să ofere fideiusorului, la cererea acestuia, orice informație utilă asupra conținutului și modalităților obligației principale și asupra stadiului executării acesteia. Renunțarea anticipată Art. 2.303. – Fideiusorul nu poate renunța anticipat la dreptul de informare și la beneficiul excepției subrogației. Fideiusiunea dată unui fideiusor Art. 2.304. – Cel care a dat fideiusiune fideiusorului debitorului principal nu este obligat față de creditor decât în cazul când debitorul principal și toți fideiusorii săi sunt insolvabili ori sunt liberați prin efectul unor excepții personale debitorului principal sau fideiusorilor săi. §2. Efectele fideiusiunii între debitor și fideiusor Subrogarea fideiusorului Art. 2.305. – Fideiusorul care a plătit datoria este de drept subrogat în toate drepturile pe care creditorul le avea împotriva debitorului. Întinderea dreptului de regres Art. 2.306. – (1) Fideiusorul care s-a obligat cu acordul debitorului poate cere acestuia ceea ce a plătit, și anume capitalul, dobânzile și cheltuielile, precum și daunele-interese pentru repararea oricărui prejudiciu pe care acesta l-a suferit din cauza fideiusiunii. El poate, de asemenea, să ceară dobânzi pentru orice sumă pe care a trebuit să o plătească creditorului, chiar dacă datoria principală nu producea dobânzi. (2) Fideiusorul care s-a obligat fără consimțământul debitorului nu poate recupera de la acesta decât ceea ce debitorul ar fi fost ținut să plătească, inclusiv daune-interese dacă fideiusiunea nu ar fi avut loc, afară de cheltuielile subsecvente notificării plății, care sunt în sarcina debitorului. Regresul contra debitorului incapabil Art. 2.307. – Atunci când debitorul principal se liberează de obligație invocând incapacitatea sa, fideiusorul are regres împotriva debitorului principal numai în limita îmbogățirii acestuia. Regresul contra mai multor debitori principali Art. 2.308. – Când pentru aceeași datorie sunt mai mulți debitori principali care s-au obligat solidar, fideiusorul care a garantat pentru toți are împotriva oricăruia dintre ei acțiune în restituire pentru tot ceea ce a plătit. 408 Limitele regresului Art. 2.309. – Dacă s-a obligat împotriva voinței debitorului principal, fideiusorul care a plătit nu are decât drepturile prevăzute de art.2.305. Pierderea dreptului de regres Art. 2.310. – (1) Fideiusorul care a plătit o datorie nu are acțiune împotriva debitorului principal care a plătit ulterior aceeași datorie fără ca fideiusorul să-l fi înștiințat cu privire la plata făcută. (2) Fideiusorul care a plătit fără a-l înștiința pe debitorul principal nu are acțiune împotriva acestuia dacă, la momentul plății, debitorul avea mijloacele pentru a declara stinsă datoria. În aceleași împrejurări, fideiusorul nu are acțiune împotriva debitorului decât pentru sumele pe care acesta ar fi fost chemat să le plătească, în măsura în care putea opune creditorului mijloace de apărare pentru a obține reducerea datoriei. (3) În toate cazurile, fideiusorul păstrează dreptul de a cere creditorului restituirea, în tot sau în parte, a plății făcute. Înștiințarea fideiusorului Art. 2.311. – (1) Debitorul care cunoaște existența fideiusiunii este obligat să-l înștiințeze de îndată pe fideiusor când plătește creditorului. (2) Dacă o asemenea înștiințare nu a fost făcută, fideiusorul care plătește creditorului fără să știe că acesta a fost plătit are acțiune în restituire și împotriva debitorului. Regresul anticipat Art. 2.312. – (1) Fideiusorul care s-a obligat cu acordul debitorului se poate îndrepta împotriva acestuia, chiar înainte de a plăti, atunci când este urmărit în justiție pentru plată, când debitorul este insolvabil ori când s-a obligat a-l libera de garanție într-un anumit termen care a expirat. (2) Această regulă se aplică și atunci când datoria a ajuns la termen, chiar dacă creditorul, fără consimțământul fideiusorului, i-a acordat debitorului un nou termen de plată sau când, din cauza pierderilor suferite de debitor ori a unei culpe a acestuia, fideiusorul suportă riscuri semnificativ mai mari decât în momentul în care s-a obligat. §3. Efectele fideiusiunii între mai mulți fideiusori Regresul contra celorlalți fideiusori Art. 2.313. – (1) Când mai multe persoane au dat fideiusiune aceluiași debitor și pentru aceeași datorie, fideiusorul care a plătit datoria are regres împotriva celorlalți fideiusori pentru partea fiecăruia. (2) Această acțiune nu poate fi introdusă decât în cazurile în care fideiusorul putea, înainte de a plăti, să se îndrepte împotriva debitorului. (3) Dacă unul dintre fideiusori este insolvabil, partea ce revine acestuia se divide proporțional între ceilalți fideiusori și cel care a plătit. Secțiunea a 3-a Încetarea fideiusiunii Confuziunea Art. 2.314. – Confuziunea calităților de debitor principal și fideiusor, când devin moștenitori unul față de celălalt, nu stinge acțiunea creditorului nici împotriva 409 debitorului principal, nici împotriva aceluia care a dat fideiusiune pentru fideiusor. Liberarea fideiusorului prin fapta creditorului Art. 2.315. – Dacă, urmare a faptei creditorului, subrogația nu ar profita fideiusorului, acesta din urmă este liberat în limita sumei pe care nu ar putea să o recupereze de la debitor. Liberarea fideiusorului pentru obligațiile viitoare sau nedeterminate Art. 2.316. – (1) Atunci când este dată în vederea acoperirii datoriilor viitoare ori nedeterminate sau pentru o perioadă nedeterminată, fideiusiunea poate înceta după 3 ani, prin notificarea făcută debitorului, creditorului și celorlalți fideiusori dacă, între timp, creanța nu a devenit exigibilă. (2) Această regulă nu se aplică în cazul fideiusiunii judiciare. Stingerea obligației principale prin darea în plată Art. 2.317. – Atunci când creditorul a primit de bunăvoie un imobil sau un bun drept plată a datoriei principale, fideiusorul rămâne liberat chiar și atunci când creditorul este ulterior evins de acel bun. Urmărirea debitorului principal Art. 2.318. – (1) Fideiusorul rămâne ținut și după împlinirea termenului obligației principale, în cazul în care creditorul a introdus acțiune împotriva debitorului principal în termen de 6 luni de la scadență și a continuat-o cu diligență. (2) Prevederile alin.(1) se aplică și în cazul în care fideiusorul a limitat în mod expres fideiusiunea la termenul obligației principale. În acest caz, fideiusorul este ținut doar dacă acțiunea împotriva debitorului principal este introdusă în termen de 2 luni de la scadență. Decesul fideiusorului Art. 2.319. – Fideiusiunea încetează prin decesul fideiusorului, chiar dacă există stipulație contrară. Cazul special Art. 2.320. – (1) Fideiusiunea constituită în considerarea unei anumite funcții deținute de debitorul principal se stinge la încetarea acestei funcții. (2) Cu toate acestea, fideiusorul rămâne ținut pentru toate datoriile existente la încetarea fideiusiunii, chiar dacă acestea sunt supuse unei condiții sau unui termen. CAPITOLUL III Garanțiile autonome Scrisoarea de garanție Art. 2.321. – (1) Scrisoarea de garanție este angajamentul irevocabil și necondiționat prin care garantul se obligă, la solicitarea unei persoane numite ordonator, în considerarea unui raport obligațional preexistent, dar independent de acesta, să plătească o sumă de bani unei terțe persoane, numită beneficiar, în conformitate cu termenii angajamentului asumat. (2) Angajamentul astfel asumat se execută la prima și simpla cerere a beneficiarului, dacă prin textul scrisorii de garanție nu se prevede altfel. (3) Garantul nu poate opune beneficiarului excepțiile întemeiate pe raportul obligațional preexistent angajamentului asumat prin scrisoarea de garanție și nu poate fi ținut să plătească în caz de abuz sau de fraudă vădită. 410 (4) Garantul care a efectuat plata are drept de regres împotriva ordonatorului scrisorii de garanție. (5) În lipsa unei convenții contrare, scrisoarea de garanție nu este transmisibilă odată cu transmiterea drepturilor și/sau obligațiilor din raportul obligațional preexistent. (6) Beneficiarul poate transmite dreptul de a solicita plata în cadrul scrisorii de garanție, dacă în textul acesteia s-a prevăzut în mod expres. (7) Dacă în textul scrisorii de garanție nu se prevede altfel, aceasta produce efecte de la data emiterii ei și își încetează de drept valabilitatea la expirarea termenului stipulat, independent de remiterea originalului scrisorii de garanție. Scrisoarea de confort Art. 2.322. – (1) Scrisoarea de confort este acel angajament prin care emitentul își asumă o obligație de a face sau de a nu face, în scopul susținerii unei alte persoane, numită debitor, în vederea executării obligațiilor acesteia față de un creditor al său. (2) În cazul în care debitorul nu-și execută obligația, emitentul scrisorii de confort poate fi obligat numai la plata de daune-interese față de creditor, și numai dacă acesta din urmă face dovada că emitentul scrisorii de confort nu și-a îndeplinit obligația asumată prin scrisoarea de confort. (3) Emitentul scrisorii de confort care a căzut în pretenții față de creditor are drept de regres împotriva debitorului. TITLUL XI Privilegiile și garanțiile reale CAPITOLUL I Dispoziții generale Domeniul de aplicare Art. 2.323. – Prezentul titlu reglementează privilegiile, precum și garanțiile reale destinate să asigure îndeplinirea unei obligații patrimoniale. Garanția comună a creditorilor Art. 2.324. – (1) Cel care este obligat personal răspunde cu toate bunurile sale mobile și imobile, prezente și viitoare. Ele servesc drept garanție comună a creditorilor săi. (2) Nu pot face obiectul garanției prevăzute la alin. (1) bunurile insesizabile. (3) Creditorii ale căror creanțe s-au născut în legătură cu o anumită diviziune a patrimoniului, autorizată de lege, trebuie să urmărească mai întâi bunurile care fac obiectul acelei mase patrimoniale. Dacă acestea nu sunt suficiente pentru satisfacerea creanțelor, pot fi urmărite și celelalte bunuri ale debitorului. (4) Bunurile care fac obiectul unei diviziuni a patrimoniului afectate exercițiului unei profesii autorizate de lege pot fi urmărite numai de creditorii ale căror creanțe s-au născut în legătură cu profesia respectivă. Acești creditori nu vor putea urmări celelalte bunuri ale debitorului. 411 Limitarea drepturilor creditorului Art. 2.325. – Debitorul și creditorul pot conveni să limiteze dreptul creditorului de a urmări bunurile care nu îi sunt ipotecate. Egalitatea creditorilor Art. 2.326. – (1) Prețul bunurilor debitorului se împarte între creditori proporțional cu valoarea creanței fiecăruia, afară de cazul în care există între ei cauze de preferință ori convenții cu privire la ordinea îndestulării lor. (2) Creditorii care au același rang au deopotrivă drept la plată, proporțional cu valoarea creanței fiecăruia dintre ei. Cauzele de preferință Art. 2.327. – Cauzele de preferință sunt privilegiile, ipotecile și gajul. Preferința acordată statului Art. 2.328. – Preferința acordată statului și unităților administrativ-teritoriale pentru creanțele lor se reglementează prin legi speciale. O asemenea preferință nu poate afecta drepturile dobândite anterior de către terți. Clauzele de insesizabiliate Art. 2.329. – (1) Condițiile cerute pentru validitatea clauzelor de inalienabilitate se aplică în mod corespunzător clauzelor prin care se stipulează insesizabilitatea unui bun. (2) Toate bunurile care sunt, potrivit legii, inalienabile sunt insesizabile. (3) Pentru a fi opozabile terților, clauzele de insesizabilitate trebuie înscrise în registrele de publicitate mobiliară sau, după caz, imobiliară. Strămutarea garanției Art. 2.330. – (1) Dacă bunul grevat a pierit ori a fost deteriorat, indemnizația de asigurare sau, după caz, suma datorată cu titlu de despăgubire este afectată la plata creanțelor privilegiate sau ipotecare, după rangul lor. (2) Sunt afectate plății acelorași creanțe sumele datorate în temeiul exproprierii pentru cauză de utilitate publică sau cu titlu de despăgubire pentru îngrădiri ale dreptului de proprietate stabilite prin lege. Procedura strămutării garanției Art. 2.331. – (1) Sumele datorate cu titlu de indemnizație de asigurare sau despăgubirea se consemnează într-un cont bancar distinct purtător de dobânzi pe numele asiguratului, al celui prejudiciat sau, după caz, al expropriatului și la dispoziția creditorilor care și-au înscris garanția în registrele de publicitate. (2) Debitorul nu poate dispune de aceste sume până la stingerea tuturor creanțelor garantate decât cu acordul tuturor creditorilor ipotecari ori privilegiați. El are însă dreptul să perceapă dobânzile. (3) În lipsa acordului părților, creditorii își pot satisface creanțele numai potrivit dispozițiilor legale privitoare la executarea ipotecilor. Opțiunea asigurătorului Art. 2.332. – (1) Prin contractul de asigurare, asigurătorul poate să-și rezerve dreptul de a repara, reface sau înlocui bunul asigurat. (2) Asigurătorul va notifica intenția de a exercita acest drept creditorilor care și-au înscris garanția în registrele de publicitate în termen de 30 de zile de la data la care a cunoscut producerea evenimentului asigurat. (3) Titularii creanțelor garantate pot cere plata indemnizației de asigurare 412 în termen de 30 de zile de la data primirii notificării. CAPITOLUL II Privilegiile Secțiunea 1 Dispoziții comune Noțiunea Art. 2.333. – (1) Privilegiul este preferința acordată de lege unui creditor în considerarea creanței sale. (2) Privilegiul este indivizibil. Opozabilitatea privilegiilor Art. 2.334. – Privilegiile sunt opozabile terților fără să fie necesară înscrierea lor în registrele de publicitate, dacă prin lege nu se prevede altfel. Prioritatea creanțelor privilegiate față de celelalte creanțe Art. 2.335. – Creditorul privilegiat este preferat celorlalți creditori, chiar dacă drepturile acestora s-au născut ori au fost înscrise mai înainte. Rangul privilegiilor între ele Art. 2.336. – (1) Rangul privilegiilor se stabilește prin lege. (2) Privilegiile reglementate în prezentul capitol sunt preferate privilegiilor create, fără indicarea rangului, prin legi speciale. Stingerea privilegiilor Art. 2.337. – Dacă prin lege nu se prevede altfel, privilegiile se sting odată cu obligația garantată. Secțiunea a 2-a Privilegiile generale și privilegiile speciale Privilegiile generale Art. 2.338. – Privilegiile asupra tuturor bunurilor mobile și imobile ale debitorului se stabilesc și se exercită în condițiile prevăzute de Codul de procedură civilă. Privilegiile speciale Art. 2.339. – (1) Creanțele privilegiate asupra anumitor bunuri mobile sunt următoarele: a) creanța celui care exercită un drept de retenție, atâta timp cât acest drept subzistă; b) creanța vânzătorului neplătit pentru prețul bunului mobil vândut unei persoane fizice, cu excepția cazului în care cumpărătorul dobândește bunul pentru serviciul sau exploatarea unei întreprinderi. (2) În caz de concurs, privilegiile se exercită în ordinea prevăzută la alin.(1). Orice stipulație contrară se consideră nescrisă. 413 Stingerea privilegiului special Art. 2.340. – Dacă prin lege nu se prevede altfel, privilegiul special se stinge prin înstrăinarea, transformarea sau pieirea bunului. Dispozițiile art.2.337 rămân aplicabile. Strămutarea privilegiului vânzătorului Art. 2.341. – Atunci când cumpărătorul vinde, la rândul său, bunul, privilegiul se exercită asupra prețului încă neplătit de cel de-al doilea cumpărător, cu preferință față de privilegiul de care s-ar bucura primul cumpărător. Secțiunea a 3-a Concursul privilegiilor între ele și concursul între privilegii și ipoteci Concursul cauzelor de preferință Art. 2.342. – (1) În caz de concurs între privilegii sau între acestea și ipoteci, creanțele se satisfac în ordinea următoare: 1. creanțele privilegiate asupra unor bunuri mobile, prevăzute la art.2.339; 2. creanțele garantate cu ipotecă sau gaj; 3. celelalte creanțe, în ordinea prevăzută de Codul de procedură civilă. (2) Creditorul care beneficiază de un privilegiu special este preferat titularului unei ipoteci mobiliare perfecte dacă își înscrie privilegiul la arhivă înainte ca ipoteca să fi devenit perfectă. Tot astfel, creditorul privilegiat este preferat titularului unei ipoteci imobiliare dacă își înscrie privilegiul în cartea funciară mai înainte ca ipoteca să fi fost înscrisă. CAPITOLUL III Ipoteca Secțiunea 1 Dispoziții generale §1. Dispoziții comune Noțiunea Art. 2.343. – Ipoteca este un drept real asupra bunurilor mobile sau imobile afectate executării unei obligații. Caracterele juridice Art. 2.344. – Ipoteca este, prin natura ei, accesorie și indivizibilă. Ea subzistă cât timp există obligația pe care o garantează și poartă în întregime asupra tuturor bunurilor grevate, asupra fiecăruia dintre ele și asupra fiecărei părți din acestea, chiar și în cazurile în care proprietatea este divizibilă sau obligațiile sunt divizibile. Drepturile creditorului ipotecar Art. 2.345. – (1) Dreptul de ipotecă se menține asupra bunurilor grevate în orice mână ar trece. (2) Creditorul ipotecar are dreptul de a-și satisface creanța, în condițiile legii, înaintea creditorilor chirografari, precum și înaintea creditorilor de rang inferior. 414 Opozabilitatea ipotecii Art. 2.346. – Dacă prin lege nu se prevede altfel, ipoteca nu este opozabilă terților decât din ziua înscrierii sale în registrele de publicitate. Operațiunile asimilate Art. 2.347. – (1) Contractele care au ca efect conservarea sau constituirea unui drept asupra unui bun pentru a asigura executarea unei obligații, oricare ar fi numărul, natura sau denumirea lor, nu sunt opozabile terților care au dobândit drepturi cu privire la acel bun decât dacă sunt înscrise în registrele de publicitate, potrivit regulilor stabilite pentru ipoteci. (2) Sunt asimilate astfel ipotecilor clauzele de rezervă a proprietății, pactele de răscumpărare ori cesiunile de creanță încheiate în scop de garanție. (3) Dispozițiile prezentului capitol privind ordinea de preferință și executarea ipotecilor se aplică în mod corespunzător contractelor prevăzute la alin.(1). Excepțiile Art. 2.348. – Dispozițiile prezentului capitol nu se aplică cesiunii drepturilor succesorale și cesiunii drepturilor de proprietate intelectuală. Izvoarele ipotecii Art. 2.349. – (1) Ipoteca poate fi instituită numai în condițiile legii și cu respectarea formalităților prevăzute de lege. (2) Ipoteca poate fi convențională sau legală. §2. Obiectul și întinderea ipotecii Obiectul ipotecii Art. 2.350. – (1) Ipoteca poate avea ca obiect bunuri mobile sau imobile, corporale sau necorporale. (2) Ea poate greva bunuri determinate ori determinabile sau universalități de bunuri. Bunurile inalienabile sau insesizabile Art. 2.351. – Bunurile inalienabile sau insesizabile nu pot fi ipotecate. Ipoteca nudei proprietăți Art. 2.352. – Ipoteca nudei proprietăți se extinde asupra proprietății depline la stingerea dezmembrămintelor. Ipoteca unei cote-părți indivize Art. 2.353. – (1) Dacă în urma partajului sau a unui alt act constitutiv ori translativ de drepturi, constituitorul păstrează vreun drept asupra unei părți materiale din bun, ipoteca ce fusese constituită asupra unei cote-părți indivize din dreptul asupra bunului se strămută de drept asupra părții respective din bun, însă numai în limita valorii cotei-părți indivize. (2) În caz contrar, ipoteca se strămută de drept asupra sumelor cuvenite constituitorului. Dispozițiile art.2.331 se aplică în mod corespunzător. Întinderea creanței ipotecare Art. 2.354. – Ipoteca garantează cu același rang capitalul, dobânzile, comisioanele, penalitățile și cheltuielile rezonabile făcute cu recuperarea sau conservarea bunului. Extinderea ipotecii prin accesiune Art. 2.355. – (1) Ipoteca se extinde asupra bunurilor care se unesc prin accesiune cu bunul grevat. 415 (2) Ipoteca mobiliară se menține asupra bunului rezultat din transformarea bunului grevat și se strămută asupra celui creat prin contopirea sau unirea bunului grevat cu alte bunuri. Cel care dobândește prin accesiune bunul astfel creat este ținut de ipotecă. Bunurile mobile accesorii unui imobil Art. 2.356. – (1) Bunurile mobile care, fără a-și pierde individualitatea, devin accesorii ale unui imobil pot fi ipotecate, fie odată cu imobilul, fie separat. (2) Ipoteca mobiliară continuă să greveze bunul chiar și după ce acesta devine accesoriul unui imobil. Ipoteca mobiliară se stinge însă cu privire la materialele de construcție sau alte asemenea bunuri încorporate într-o construcție sau într-o altă ameliorațiune a unui teren. Ipoteca asupra unei universalități de bunuri Art. 2.357. – (1) Ipoteca asupra unei universalități de bunuri se întinde asupra tuturor bunurilor cuprinse în aceasta. (2) Ipoteca se menține asupra universalității de bunuri, chiar și atunci când bunurile cuprinse în aceasta au pierit, dacă debitorul le înlocuiește într-un interval rezonabil, ținând cont de cantitatea și natura bunurilor. Cesiunea ipotecii Art. 2.358. – (1) Dreptul de ipotecă sau rangul acesteia poate fi cedat separat de creanța pe care o garantează numai atunci când suma pentru care este constituită ipoteca este determinată în actul constitutiv. (2) În cazul prevăzut de alin.(1), cesiunea se face prin act încheiat în formă scrisă între creditorul ipotecar cedent și creditorul cesionar, cu înștiințarea debitorului. (3) Dispozițiile în materie de carte funciară sau, după caz, cele care privesc opozabilitatea față de terți a ipotecii mobiliare rămân aplicabile. Garanțiile asupra navelor și aeronavelor Art. 2.359. – Garanțiile reale asupra navelor și aeronavelor se reglementează prin legi speciale. §3. Efectele ipotecii față de terți Drepturile reale constituite după înscrierea ipotecii Art. 2.360. – Creditorul ipotecar poate urmări bunul ipotecat în orice mână ar trece, fără a ține seama de drepturile reale constituite sau înscrise după înscrierea ipotecii sale. Efectele ipotecii față de dobânditorul bunului Art. 2.361. – (1) Cel care dobândește un bun ipotecat răspunde cu acel bun pentru toate datoriile ipotecare. Dobânditorul bunului ipotecat se bucură și, după caz, este ținut de toate termenele de plată de care beneficiază sau este ținut și debitorul obligației ipotecare. (2) Dacă dobânditorul bunului ipotecat nu stinge creanța ipotecară, creditorul poate începe urmărirea silită asupra bunului, în condițiile legii. 416 Drepturile reale anterioare ale terțului dobânditor Art. 2.362. – Atunci când creditorul ipotecar urmărește și vinde bunul dobândit de un terț de la cel care a constituit ipoteca, drepturile reale principale pe care terțul le avea asupra bunului anterior dobândirii proprietății renasc cu rangul lor originar de drept sau, după caz, prin reînscriere în cartea funciară. Regresul dobânditorului care a plătit datoria Art. 2.363. – Terțul dobânditor care a plătit datoria ipotecară sau care a suportat executarea se poate întoarce împotriva celui de la care a primit bunul pentru a fi despăgubit, în condițiile dreptului comun. Conservarea acțiunii personale Art. 2.364. – Dispozițiile prezentei secțiuni nu exclud dreptul creditorului ipotecar de a urmări pe cel ținut personal pentru plata creanței ori de a urmări produsele bunului ipotecat atunci când legea o permite. §4. Ipotecile convenționale Dreptul de a ipoteca Art. 2.365. – Ipoteca convențională poate fi constituită numai de titularul dreptului ce urmează a fi ipotecat și care are capacitatea de a dispune de acesta. Constituitorul ipotecii Art. 2.366. – Ipoteca convențională poate fi constituită de debitorul obligației garantate sau de un terț. Ipoteca unui drept anulabil sau condițional Art. 2.367. – Cel ce are asupra bunului un drept anulabil ori afectat de o condiție nu poate consimți decât o ipotecă supusă aceleiași nulități sau condiții. Ipoteca asupra unei universalități de bunuri Art. 2.368. – Ipoteca convențională asupra unei universalități de bunuri mobile sau imobile, prezente sau viitoare, corporale sau necorporale nu poate fi consimțită decât cu privire la bunurile afectate activității unei întreprinderi. Obligațiile garantate Art. 2.369. – Ipoteca convențională poate garanta îndeplinirea obligațiilor de orice fel. Obligațiile viitoare sau eventuale Art. 2.370. – Atunci când garantează îndeplinirea unei obligații viitoare, ipoteca dobândește rang din momentul înscrierii în registrele de publicitate. Garanția constituită în avans Art. 2.371. – (1) În cazul în care este constituită pentru a garanta plata unei sume de bani, ipoteca este valabilă, chiar dacă, la momentul constituirii, debitorul nu a primit sau a primit doar în parte prestația în considerarea căreia a constituit ipoteca. (2) Dacă însă creditorul refuză să dea sumele pe care s-a angajat să le pună la dispoziție și în considerarea cărora ipoteca a fost constituită, debitorul poate obține reducerea sau desființarea ipotecii, pe cheltuiala creditorului, plătindu-i acestuia sumele atunci datorate. Creditorul datorează însă daune-interese. 417 Conținutul contractului de ipotecă Art. 2.372. – (1) Ipoteca convențională nu este valabilă decât dacă suma pentru care este constituită se poate determina în mod rezonabil în temeiul actului de ipotecă. (2) Sub sancțiunea nulității, contractul de ipotecă trebuie să identifice constituitorul și creditorul ipotecar, să arate cauza obligației garantate și să facă o descriere suficient de precisă a bunului ipotecat. (3) Stipulația potrivit căreia ipoteca poartă asupra tuturor bunurilor debitorului sau asupra tuturor bunurilor prezente și viitoare ale acestuia nu constituie o descriere suficient de precisă în sensul alin.(2). Drepturile constituitorului Art. 2.373. – Cel care a constituit ipoteca este liber să folosească, să administreze și să dispună de bunul grevat, însă cu îndatorirea de a nu vătăma drepturile creditorului ipotecar. Îndatoririle celui care a constituit ipoteca Art. 2.374. – Constituitorul nu poate distruge ori deteriora bunul grevat și nici nu îi poate diminua în mod substanțial valoarea, decât dacă această distrugere, deteriorare ori diminuare a valorii survine în cursul unei utilizări normale a bunului sau în caz de necesitate. Daunele-interese Art. 2.375. – Creditorul poate cere, în limita creanței sale ipotecare, daune-interese pentru prejudiciile suferite prin distrugerea, deteriorarea ori diminuarea valorii bunului grevat, chiar și atunci când creanța sa nu este lichidă ori exigibilă. Dauneleinterese plătite astfel creditorului se impută asupra creanței ipotecare. Clauza de inalienabilitate Art. 2.376. – Actele de dispoziție asupra bunului ipotecat sunt valabile chiar dacă dobânditorul bunului cunoaște stipulația din contractul de ipotecă ce interzice transferul sau declară că acest transfer este echivalent cu neîndeplinirea obligației garantate. Secțiunea a 2-a Ipoteca imobiliară §1. Constituirea ipotecii imobiliare Înscrierea în cartea funciară Art. 2.377. – (1) Ipoteca asupra unui bun imobil se constituie prin înscriere în cartea funciară. (2) Ipoteca asupra unei universalități de bunuri nu grevează bunurile imobile cuprinse în aceasta decât din momentul înscrierii ipotecii în cartea funciară cu privire la fiecare dintre imobile. Forma contractului Art. 2.378. – (1) Contractul de ipotecă se încheie în formă autentică de către notarul public sau de către oficiile consulare, sub sancțiunea nulității absolute. (2) Ipoteca asupra bunurilor unei persoane juridice poate fi consimțită în virtutea puterilor conferite în urma deliberărilor sau a împuternicirilor întocmite sub semnătură privată, în conformitate cu regulile din actul constitutiv privitoare la 418 reprezentare. Obiectul ipotecii imobiliare Art. 2.379. – (1) Se pot ipoteca: a) imobilele cu accesoriile lor; b) uzufructul acestor imobile și accesorii; c) cotele-părți din dreptul asupra imobilelor; d) dreptul de superficie. (2) Ipoteca ce poartă asupra chiriilor sau arenzilor prezente și viitoare produse de un imobil, precum și asupra indemnizațiilor plătite în temeiul unor contracte de asigurare cu privire la plata acestor chirii sau arenzi se supune regulilor publicității imobiliare. Ipoteca asupra unei construcții viitoare Art. 2.380. – Ipoteca asupra unor construcții viitoare nu poate fi intabulată, ci numai înscrisă provizoriu în cartea funciară, în condițiile legii. Înscrierea ipotecii Art. 2.381. – Ipoteca se poate înscrie fie numai asupra unui imobil în întregul său, fie numai asupra cotei-părți din dreptul asupra imobilului. Extinderea ipotecii asupra ameliorațiunilor Art. 2.382. – Ipoteca se întinde, fără nicio altă formalitate, asupra construcțiilor, îmbunătățirilor și accesoriilor imobilului, chiar dacă acestea sunt ulterioare constituirii ipotecii. Extinderea ipotecii asupra fructelor imobilului Art. 2.383. – (1) Ipoteca se extinde asupra fructelor imobilului produse după notarea începerii urmăririi silite sau, după caz, după notarea deschiderii procedurii insolvenței. (2) Acest drept este opozabil locatarilor numai după notarea începerii urmăririi silite, respectiv, după notarea deschiderii procedurii insolvenței. (3) Actele încheiate de proprietar cu privire la veniturile neajunse la scadență sau urmărirea acestora de alți creditori nu sunt opozabile creditorului ipotecar după înscrierea somației. §2. Drepturile și obligațiile părților Clauzele de inalienabilitate Art. 2.384. – (1) Actele de dispoziție asupra bunului ipotecat sunt valabile chiar dacă cel care a dobândit bunul cunoaște stipulația din contractul de ipotecă ce interzice asemenea acte sau declară că încheierea lor este echivalentă cu neîndeplinirea obligației. (2) Clauzele care impun debitorului plata anticipată și imediată la cerere a obligației garantate sau plata vreunei alte obligații prin faptul constituirii unei alte garanții asupra aceluiași bun se consideră nescrise. Nulitatea antichrezei Art. 2.385. – Clauza prin care creditorul ipotecar este autorizat ca, până la data începerii executării, să posede imobilul ipotecat sau să-și însușească fructele ori veniturile acestuia se consideră nescrisă. 419 §3. Ipotecile legale Creanțele care beneficiază de ipotecă legală Art. 2.386. – În afara altor cazuri prevăzute de lege, beneficiază de ipotecă legală: 1. vânzătorul, asupra bunului vândut, pentru prețul datorat; această dispoziție se aplică și în cazul schimbului cu sultă sau al dării în plată cu sultă în folosul celui care înstrăinează, pentru plata sultei datorate; 2. promitentul achizitor pentru neexecutarea promisiunii de a contracta având ca obiect un imobil înscris în cartea funciară, asupra imobilului respectiv, pentru restituirea sumelor plătite în contul acestuia; 3. cel care a împrumutat o sumă de bani pentru dobândirea unui imobil, asupra imobilului astfel dobândit, pentru restituirea împrumutului; 4. cel care a înstrăinat un imobil în schimbul întreținerii, asupra imobilului înstrăinat, pentru plata rentei în bani corespunzătoare întreținerii neexecutate; dreptul de proprietate al debitorului întreținerii nu se va înscrie în cartea funciară decât odată cu această ipotecă; 5. coproprietarii, pentru plata sultelor sau a prețului datorat de coproprietarul adjudecatar al imobilului, ori pentru garantarea creanței rezultând din evicțiune, asupra imobilelor ce au revenit coproprietarului ținut de o atare obligație; 6. arhitecții și antreprenorii care au convenit cu proprietarul să edifice, să reconstruiască sau să repare un imobil, asupra imobilului, pentru garantarea sumelor datorate acestora, însă numai în limita sporului de valoare realizat; 7. legatarii cu titlu particular, asupra imobilelor din moștenire cuvenite celui obligat la executarea legatului, pentru plata acestuia. Secțiunea a 3-a Ipoteca mobiliară §1. Dispoziții generale I. Constituirea ipotecii Constituirea și eficacitatea ipotecii Art. 2.387. – Ipoteca mobiliară se constituie prin încheierea contractului de ipotecă, însă ea produce efecte de la data la care obligația garantată ia naștere, iar constituitorul dobândește drepturi asupra bunurilor ipotecate. Forma contractului de ipotecă Art. 2.388. – Contractul prin care se constituie o ipotecă mobiliară se încheie în formă autentică sau sub semnătură privată, sub sancțiunea nulității absolute. Obiectul ipotecii mobiliare Art. 2.389. – Se pot ipoteca: a) creanțe bănești născute din contractul de vânzare, contractul de locațiune sau orice alt act încheiat cu privire la un bun, cele rezultate dintr-un contract de 420 asigurare, cele născute în considerarea asumării unei obligații sau a constituirii unei garanții, a folosirii unei cărți de credit ori de debit ori a câștigării unui premiu la o loterie sau alte jocuri de noroc organizate în condițiile legii; b) creanțe constatate prin titluri nominative, la ordin sau la purtător; c) conturi bancare; d) acțiuni și părți sociale, valori mobiliare și alte instrumente financiare; e) drepturi de proprietate intelectuală și orice alte bunuri necorporale; f) petrolul, gazul natural și celelalte resurse minerale care urmează a fi extrase; g) efectivele de animale; h) recoltele care urmează a fi culese; i) pădurile care urmează a fi tăiate; j) bunurile corporale care fac obiectul unui contract de locațiune, care sunt deținute în vederea vânzării, închirierii ori furnizării în temeiul unui contract de prestări de servicii, care sunt furnizate în temeiul unui contract de prestări de servicii, precum și materia primă și materialele destinate a fi consumate sau prelucrate în exploatarea unei întreprinderi, produsele în curs de fabricație și produsele finite; k) echipamentele, instalațiile și orice alte bunuri destinate să servească în mod durabil exploatării unei întreprinderi; l) orice alte bunuri mobile, corporale sau necorporale. Ipoteca instrumentelor financiare Art. 2.390. – (1) Ipoteca asupra instrumentelor financiare se constituie conform regulilor pieței pe care acestea sunt tranzacționate. (2) Ipoteca asupra acțiunilor sau părților sociale ale unei societăți comerciale se constituie potrivit regulilor stabilite prin lege specială. Descrierea bunului ipotecat Art. 2.391. – (1) Contractul de ipotecă trebuie să cuprindă o descriere suficient de precisă a bunului grevat. (2) Descrierea este suficient de precisă, chiar dacă bunul nu este individualizat, în măsura în care permite în mod rezonabil identificarea acestuia. (3) Descrierea se poate face prin întocmirea unei liste a bunurilor ipotecate, prin determinarea categoriei din care acestea fac parte, prin indicarea cantității, prin stabilirea unei formule de determinare și prin orice altă modalitate care permite în mod rezonabil identificarea bunului ipotecat. (4) Atunci când ipoteca poartă asupra unei universalități, contractul trebuie să descrie natura și conținutul acesteia. (5) Stipulația potrivit căreia ipoteca grevează toate bunurile mobile sau toate bunurile mobile prezente și viitoare ale constituitorului nu constituie o descriere suficient de precisă în sensul alin.(1). (6) Dacă ipoteca poartă asupra unui cont bancar, acesta trebuie individualizat în mod distinct în contractul de ipotecă. Extinderea ipotecii asupra produselor Art. 2.392. – (1) Ipoteca se extinde asupra fructelor și productelor bunului ipotecat, precum și asupra tuturor bunurilor primite de constituitor în urma unui act de administrare ori de dispoziție încheiat cu privire la bunul ipotecat. (2) Se consideră, de asemenea, a fi un produs al bunului ipotecat orice bun 421 care îl înlocuiește sau în care trece valoarea acestuia. Înstrăinarea bunului ipotecat Art. 2.393. – (1) Cel care achiziționează un bun în cursul obișnuit al activității unei întreprinderi care înstrăinează bunuri de același fel dobândește bunul liber de ipotecile constituite de înstrăinător, chiar dacă ipoteca este perfectă, iar dobânditorul cunoaște existența acesteia. (2) În acest caz, ipoteca se strămută asupra prețului sau altor bunuri rezultate din înstrăinarea bunului ipotecat. II. Drepturile și obligațiile părților Dreptul de inspecție Art. 2.394. – Creditorul ipotecar are dreptul să inspecteze bunul ipotecat. El este însă dator să nu stânjenească activitatea celui care deține bunul ipotecat. Dreptul de a culege fructele bunului ipotecat Art. 2.395. – Stipulația prin care creditorul ipotecar își rezervă dreptul să-și însușească produsele bunului ipotecat în contul creanței nu este valabilă decât dacă stabilește în mod detaliat condițiile și proporția în care urmează a se reduce creanța garantată în urma exercitării acestui drept. Exigibilitatea anticipată Art. 2.396. – (1) Creditorul ipotecar are dreptul să considere exigibilă creanța garantată și să execute ipoteca în cazul în care constată lipsa unei întrețineri corespunzătoare a bunului ipotecat sau alte fapte, imputabile debitorului, de natură să facă dificilă sau imposibilă executarea ipotecii, astfel cum aceste fapte sunt determinate prin contractul de ipotecă. (2) Creditorul poate să exercite dreptul prevăzut la alin.(1) numai dacă are temeiuri rezonabile să creadă că bunul ipotecat este pe cale de a fi pus în pericol sau că există posibilitatea ca executarea obligației să fie împiedicată. (3) Clauzele care impun debitorului plata anticipată și imediată la cerere a obligației garantate sau plata vreunei alte obligații prin faptul constituirii unei alte garanții asupra aceluiași bun se consideră nescrise. Declarațiile privitoare la ipotecă Art. 2.397. – (1) Constituitorul are dreptul să adreseze creditorului ipotecar o cerere scrisă prin care să solicite acestuia: a) să emită o declarație cu privire la valoarea rămasă din creanța garantată prin ipotecă; b) să confirme ori, după caz, să rectifice lista bunurilor care, în opinia debitorului, fac obiectul ipotecii; c) să confirme ori, după caz, să rectifice valoarea creanței care, în opinia debitorului, mai este garantată prin ipotecă la o anumită dată. (2) Creditorul este obligat să comunice debitorului, în termen de 15 zile de la primirea cererii prevăzute la alin. (1), după caz: a) o declarație scrisă prin care indică suma rămasă a fi garantată prin ipotecă; b) confirmarea sau rectificarea declarației debitorului privitoare la bunurile grevate și la suma rămasă; c) o declarație potrivit căreia nu mai este titularul ipotecii, indicând totodată numele și adresa succesorului său în drepturi. 422 (3) Debitorul are dreptul să obțină în mod gratuit o asemenea declarație la fiecare 6 luni. (4) Creditorul poate să ceară debitorului rambursarea costurilor rezonabile ocazionate de emiterea declarației unei solicitări suplimentare față de cea prevăzută la alin.(3). §2. Ipotecile asupra creanțelor I. Dispoziții comune Obiectul ipotecii Art. 2.398. – Ipoteca poate să aibă ca obiect fie una sau mai multe creanțe determinate, fie o universalitate de creanțe. Întinderea ipotecii asupra unei universalități de creanțe Art. 2.399. – Ipoteca asupra unei universalități de creanțe nu cuprinde creanțele născute din înstrăinarea bunurilor debitorului ca urmare a exercitării drepturilor unui terț și nici creanțele născute din contractele de asigurare încheiate de debitor cu privire la bunurile sale. Opozabilitatea ipotecii față de debitor Art. 2.400. – (1) Creditorul ipotecar nu poate cere plata decât după ce comunică în scris debitorului acesteia existența ipotecii, creanța ipotecată, suma datorată, locul și modalitatea de plată. (2) Acceptarea ipotecii de către debitorul creanței ipotecate, făcută prin act scris, produce același efecte. Plata creanței grevate de ipotecă Art. 2.401. – (1) Debitorul nu se poate libera decât plătind creditorului ipotecar în modul indicat în comunicare. (2) Cu toate acestea, debitorul creanței afectate de ipotecă poate plăti constituitorului dacă creditorul ipotecar nu-i comunică dovada ipotecii în termen de 15 zile de la data la care i s-a solicitat în scris acest lucru. (3) Dovada ipotecii se poate face fie cu copia certificată de pe contractul de ipotecă, fie cu o copie a avizului de ipotecă. Ipoteca unei creanțe garantate cu ipotecă Art. 2.402. – Ipoteca ce poartă asupra unei creanțe care este garantată, la rândul său, cu o ipotecă mobiliară sau imobiliară trebuie înscrisă în arhivă. De asemenea, creditorul în favoarea căruia s-a ipotecat creanța trebuie să remită debitorului acestei creanțe o copie a avizului de ipotecă. II. Drepturile și obligațiile părților Acțiunile împotriva debitorului creanței grevate Art. 2.403. – Atât constituitorul ipotecii, cât și creditorul ipotecar pot intenta acțiuni împotriva debitorului creanței care face obiectul ipotecii, însă cu îndatorirea de a-l introduce pe celălalt în cauză. Drepturile creditorului ipotecar Art. 2.404. – Creditorul ipotecar percepe, la scadența creanței, capitalul, dobânzile și celelalte sume pe care aceasta le produce și eliberează chitanță pentru sumele primite. 423 Imputarea sumelor percepute Art. 2.405. – În lipsă de stipulație contrară, creditorul impută sumele percepute asupra creanței sale, chiar neajunsă la scadență, potrivit regulilor stabilite pentru imputația plăților. Perceperea sumelor de cel care a constituit ipoteca Art. 2.406. – (1) Prin actul constitutiv al ipotecii, creditorul ipotecar poate încuviința celui care a constituit ipoteca să perceapă, la scadență, capitalul, dobânzile și celelalte sume cuvenite în temeiul creanței ipotecate. (2) Creditorul ipotecar poate retrage oricând această încuviințare, cu îndatorirea de a-l notifica în scris pe cel care a constituit ipoteca și pe debitorul creanței ipotecate. Urmărirea sumelor neplătite Art. 2.407. – Creditorul ipotecar nu este ținut, el însuși, să recupereze în justiție sumele neplătite de debitorul creanței ipotecate. El este însă dator să-l informeze de îndată pe cel care a constituit ipoteca cu privire la orice nereguli la plata sumelor datorate de către debitor. Remiterea diferenței Art. 2.408. – Creditorul ipotecar este obligat să remită debitorului său sumele încasate care depășesc cuantumul capitalului creanței ipotecate, al dobânzilor și al cheltuielilor. Orice stipulație contrară se consideră nescrisă. §3. Perfectarea ipotecilor mobiliare Ipotecile mobiliare perfecte Art. 2.409. – (1) Ipoteca este perfectă atunci când produce efecte potrivit dispozițiilor art.2.387, iar formalitățile cerute de lege pentru publicitatea sa au fost îndeplinite. (2) Publicitatea ipotecilor mobiliare se asigură prin înscrierea acestora în arhivă, dacă prin lege nu se prevede altfel. (3) Ipoteca perfectă este opozabilă celorlalți creditori ai constituitorului, celor care dobândesc ulterior drepturi asupra bunului ipotecat, precum și tuturor celorlalte persoane. (4) Chiar dacă nu a fost perfectată, însă este constatată printr-un act cu dată certă, ipoteca este opozabilă creditorilor ale căror ipoteci ulterioare, purtând asupra aceluiași bun, nu au fost perfectate. Publicitatea ipotecii asupra conturilor Art. 2.410. – (1) Publicitatea ipotecii asupra conturilor deschise la o bancă sau la o altă instituție de credit se realizează prin înscrierea ipotecii la arhivă sau poate fi satisfăcută prin controlul asupra contului. (2) Un creditor ipotecar dobândește controlul asupra unui cont dacă: a) creditorul ipotecar este chiar banca la care este deschis contul; b) constituitorul, banca și creditorul ipotecar convin în scris că banca, fără a solicita consimțământul constituitorului ipotecii, va urma instrucțiunile prin care creditorul dispune de sumele aflate în cont; sau c) creditorul ipotecar devine titular al contului. (3) Creditorul ipotecar care îndeplinește condițiile prevăzute la alin.(2) are controlul asupra contului chiar dacă cel care a constituit ipoteca păstrează dreptul de a dispune de sumele aflate în cont. 424 Publicitatea ipotecii asupra instrumentelor financiare Art. 2.411. – Publicitatea ipotecii asupra instrumentelor financiare care, potrivit regulilor pieței pe care sunt tranzacționate, pot fi transferate prin simpla înregistrare în registrele care o deservesc se realizează potrivit regulilor aplicabile acelei piețe. Conservarea rangului ipotecii Art. 2.412. – (1) În cazul în care descrierea bunului grevat care a fost înscrisă inițial la arhivă nu acoperă tipul de produse rezultate, ipoteca nu își păstrează rangul asupra acestor produse decât dacă creditorul înscrie la arhivă un aviz modificator în termen de 15 zile de la data la care constituitorul ipotecii a obținut acele produse. (2) Atunci când produsele bunului ipotecat sunt sume de bani a căror origine poate fi stabilită, ipoteca își conservă rangul asupra acestora, fără să fie necesară înscrierea unui aviz modificator. §4. Înscrierea ipotecilor mobiliare Arhiva Electronică de Garanții Reale Mobiliare Art. 2.413. – (1) Înregistrarea operațiunilor privind ipotecile mobiliare, a operațiunilor asimilate acestora, precum și a altor drepturi prevăzute de lege se efectuează în Arhiva Electronică de Garanții Reale Mobiliare. (2) Organizarea și funcționarea arhivei se reglementează prin lege specială. Validitatea ipotecii Art. 2.414. – Înscrierea în arhivă nu conferă validitate unei ipoteci lovite de nulitate. Efectul înscrierii Art. 2.415. – Creditorul care înscrie o ipotecă asupra unui bun este prezumat că are cunoștință despre existența tuturor ipotecilor care au fost înscrise mai înainte cu privire la același bun. Dovada contrară nu este admisibilă. Neconcordanțe între aviz și contractul de ipotecă Art. 2.416. – Dacă există neconcordanțe între informațiile cuprinse în formularul de aviz și cele cuprinse în contractul de ipotecă, în raporturile dintre terți și în cele dintre părți și terți prevalează informațiile cuprinse în formularul de aviz. Notificarea înscrierii Art. 2.417. – Creditorul ipotecar este obligat să comunice constituitorului o copie de pe avizul de ipotecă în cel mult 24 de ore de la înscrierea acesteia. Domiciliul părților Art. 2.418. – (1) În realizarea drepturilor și obligațiilor părților unui contract de ipotecă față de terți, se consideră că acestea au domiciliul indicat în avizul de ipotecă. Toate comunicările transmise potrivit contractului de ipotecă la adresa menționată în formularul de aviz sunt valabile și produc efecte. (2) Partea care își schimbă domiciliul trebuie să comunice schimbarea celeilalte părți și să o înscrie la arhivă. Obligația de radiere Art. 2.419. – În cel mult 10 de zile de la data la care obligația garantată a fost plătită, creditorul ipotecar este obligat să ceară operatorului arhivei radierea ipotecii. Creditorul ipotecar care omite să solicite radierea ipotecii răspunde pentru prejudiciile directe sau indirecte aduse debitorului și constituitorului ipotecii. În 425 acest caz, valoarea daunelor-interese ce urmează a fi plătite nu poate fi mai mică decât echivalentul în lei al sumei de 500 euro. Secțiunea a 4-a Concursul între creditorii ipotecari Concursul ipotecilor mobiliare Art. 2.420. – (1) Rangul ipotecilor perfecte se determină potrivit ordinii înscrierii sau perfectării ipotecilor. (2) Rangul ipotecilor care nu sunt perfecte se determină potrivit ordinii constituirii lor. (3) Ipoteca perfectă este întotdeauna preferată ipotecilor care nu au fost perfectate. Concursul ipotecilor imobiliare Art. 2.421. – Rangul ipotecilor imobiliare este determinat de ordinea înregistrării cererilor de înscriere în cartea funciară. Concursul ipotecilor mobiliare cu ipotecile imobiliare Art. 2.422. – Atunci când același bun este grevat atât de ipoteci mobiliare, cât și de ipoteci imobiliare, sunt preferați creditorii a căror înscriere sau perfectare este anterioară. Concursul între ipotecile înscrise și gaj Art. 2.423. – (1) Creditorul a cărui ipotecă este înscrisă în arhivă este preferat creditorului gajist care a obținut detenția bunului ipotecat ulterior înscrierii ipotecii. (2) Creditorul gajist este ținut să facă dovada momentului în care a dobândit detenția bunului. Concursul între ipotecile generale și ipotecile speciale Art. 2.424. – Între o ipotecă asupra unei universalități de bunuri mobile și o ipotecă asupra unor bunuri mobile determinate are prioritate aceea dintre ele care a fost înscrisă sau perfectată mai întâi. Ipotecile mobiliare privilegiate Art. 2.425. – (1) Ipoteca constituită în favoarea vânzătorului unui bun sau a creditorului care a acordat împrumut pentru cumpărarea bunului are prioritate asupra unei ipoteci anterioare, dacă, înainte ca debitorul să obțină posesia bunului ipotecat, avizul a fost înscris la arhivă, iar vânzătorul sau, după caz, creditorul îl înștiințează în scris pe creditorul ipotecar anterior despre vânzare și despre înscrierea ipotecii. (2) Ipoteca asupra recoltei sau asupra produselor ce se vor obține prin valorificarea acesteia, constituită în scopul obținerii sumelor necesare pentru a produce recolta, precum și ipoteca constituită în perioada de creștere a plantelor ori în cursul unei perioade de 6 luni înainte de recoltare sunt preferate din momentul înscrierii lor în arhivă oricărei alte ipoteci. (3) Ipoteca asupra efectivelor de animale sau asupra produselor acestora, constituită în scopul asigurării fondurilor care să îi permită celui care a constituit ipoteca să achiziționeze nutrețuri, medicamente sau hormoni, necesare pentru hrana sau tratarea animalelor are prioritate asupra oricărei alte ipoteci constituite asupra aceluiași bun ori asupra produselor lui, alta decât ipoteca vânzătorului de nutrețuri, 426 medicamente sau hormoni. Ipoteca asupra conturilor Art. 2.426. – Ipoteca creditorului ce are controlul unui cont este preferată ipotecii unui creditor care nu are controlul asupra acestuia. Cesiunea rangului ipotecilor Art. 2.427. – (1) Creditorii pot conveni schimbarea rangului ipotecilor lor, sub condiția notării în registrul de publicitate respectiv. (2) Dacă între ipotecile al căror rang se schimbă, se găsesc și alte garanții sau drepturi ai căror titulari n-au consimțit la schimb, convenția nu le poate fi opusă decât în măsura în care le era opozabilă garanția al cărei rang a fost cedat. (3) În toate cazurile, cesiunea se face în limita creanței al cărei rang a fost cedat. (4) Dacă bunul ipotecat este vândut la licitație, creditorul care a dobândit rangul unei creanțe sub condiție va putea renunța la beneficiul schimbării de rang, creanța ipotecară condițională reluându-și rangul cedat. Secțiunea a 5-a Stingerea ipotecilor Stingerea ipotecilor Art. 2.428. – (1) Ipoteca imobiliară se stinge prin radierea din cartea funciară sau prin pieirea totală a bunului. (2) Ipoteca mobiliară se stinge, iar ipoteca imobiliară se poate radia pentru una dintre următoarele cauze: a) stingerea obligației principale prin oricare din modurile prevăzute de lege; b) neîndeplinirea evenimentului de care depinde nașterea obligației garantate ori îndeplinirea evenimentului de care depinde stingerea acesteia; c) neîndeplinirea evenimentului de care depinde nașterea ipotecii ori îndeplinirea evenimentului de care depinde stingerea acesteia; d) dobândirea de către creditor a bunului grevat; e) renunțarea expresă sau tacită a creditorului la ipotecă; f) în orice alte cazuri prevăzute de lege. (3) Cu toate acestea, în cazurile prevăzute la alin.(2) lit.a) și b), ipoteca nu se stinge dacă părțile convin ca ea să fie folosită pentru garantarea unei alte obligații determinate ori determinabile, fără a se vătăma, însă, drepturile dobândite anterior de alte persoane. CAPITOLUL IV Executarea ipotecii Secțiunea 1 Dispoziții generale Executarea ipotecilor Art. 2.429. – În cazul în care debitorul nu execută de bunăvoie obligația sa, creditorul poate urmări bunul ipotecat, potrivit dispozițiilor prezentului capitol. 427 Condițiile executării Art. 2.430. – Executarea ipotecii nu poate fi realizată decât în virtutea unui titlu executoriu și pentru o creanță certă, lichidă și exigibilă. Titlurile executorii Art. 2.431. – Contractele de ipotecă valabil încheiate sunt titluri executorii dacă sunt învestite cu formulă executorie, în condițiile legii. Alte căi de realizare a creanței Art. 2.432. – Dispozițiile prezentului capitol nu aduc nicio atingere dreptului creditorului de a-și realiza creanța pe calea unei acțiuni personale sau de a solicita luarea oricăror măsuri necesare pentru executarea ipotecii, potrivit Codului de procedură civilă. Interdicția pactului comisoriu Art. 2.433. – Orice clauză potrivit căreia, pentru a garanta executarea obligației debitorului său, creditorul își rezervă dreptul să devină proprietarul irevocabil al bunului sau să dispună de acesta fără formalitățile impuse de lege se consideră nescrisă. Discuțiunea bunurilor mobile Art. 2.434. – Un creditor ipotecar de rang inferior poate să se opună la urmărirea bunului mobil care îi este anume ipotecat, dacă au mai rămas bunuri mobile suficiente ipotecate în favoarea creditorului de rang superior pentru aceeași datorie, și poate să ceară discuțiunea prealabilă cu respectarea formalităților reglementate la art.2.295. Dacă cererea este admisă, urmărirea bunului ipotecat este suspendată. Secțiunea a 2-a Executarea ipotecii mobiliare §1. Executarea ipotecii asupra bunurilor mobile corporale I. Deposedarea debitorului Drepturile creditorului Art. 2.435. – În caz de neexecutare, creditorul are dreptul, la alegerea sa: a) să vândă bunul ipotecat în condițiile art.2.445– 2.459; b) să-și însușească bunul pentru a stinge creanța ipotecară în condițiile art.2.460 -2.463; c) să preia bunul în scop de administrare în condițiile art.2.468– 2.473. Urmărirea accesoriilor unui imobil Art. 2.436. – Atunci când ipoteca poartă asupra unor bunuri mobile accesorii ale unui imobil, creditorul ipotecar se poate prevala, în privința acestora, de drepturile recunoscute în prezenta secțiune, afară de cazul în care a început urmărirea potrivit regulilor stabilite pentru executarea ipotecilor imobiliare. Separarea accesoriilor unui imobil Art. 2.437. – (1) Atunci când titularul unei ipoteci constituite asupra unui bun mobil accesoriu al unui imobil este preferat titularilor altor drepturi reale asupra bunului imobil respectiv, el poate, în caz de neexecutare din partea debitorului, să separe cele două bunuri. 428 (2) În acest caz, creditorul ipotecar este obligat să-i despăgubească pe titularii de drepturi reale asupra imobilului, cu excepția constituitorului, pentru cheltuielile necesare reparării stricăciunilor cauzate de separarea celor două bunuri. (3) Creditorul nu este obligat la despăgubiri pentru scăderea valorii bunului imobil ca urmare a înlăturării bunului ipotecat ori a necesității de a-l înlocui. (4) Cei îndreptățiți la despăgubire pot refuza separarea bunurilor cât timp creditorul ipotecar nu oferă o garanție suficientă pentru plata despăgubirilor. (5) Dispozițiile prezentului articol nu se aplică materialelor obișnuite de construcție care sunt încorporate într-o construcție. Dreptul de a prelua bunurile Art. 2.438. – Creditorul ipotecar are dreptul: a) să preia bunurile ipotecate, cu toate accesoriile acestora; b) fără a le deplasa, să ia măsurile necesare pentru ca echipamentele și alte asemenea bunuri să nu mai poată fi folosite și să dispună ulterior de acestea conform dispozițiilor art.2.447. Preluarea bunului Art. 2.439. – Creditorul poate prelua bunul ipotecat prin mijloace proprii sau cu ajutorul unui organ de executare. Preluarea bunului prin mijloace proprii Art. 2.440. – (1) Atunci când contractul de ipotecă o permite în mod expres, creditorul poate prelua bunul, precum și titlurile și înscrisurile care constată dreptul de proprietate al constituitorului asupra bunului prin mijloace proprii, fără a fi necesară vreo autorizație sau notificare prealabilă. (2) Creditorul nu poate însă tulbura liniștea și ordinea publică ori recurge, în mod direct sau indirect, la constrângere, chiar dacă fapta sa nu ar constitui o infracțiune. Orice stipulație care limitează această obligație se consideră nescrisă. Remiterea bunului ipotecat Art. 2.441. – (1) Cel care deține bunul mobil este dator să îl predea creditorului ipotecar, care urmărește bunul potrivit procedurii prevăzute în prezentul capitol. Acesta poate însă refuza predarea, în cazul în care creditorul nu face dovada dreptului său de a prelua bunul. (2) Cu excepția creditorului ipotecar de rang superior care a pornit, la rândul său, executarea, niciun alt creditor nu poate cere creditorului care a preluat bunul să i-l remită. Preluarea silită a bunului Art. 2.442. – (1) Creditorul poate solicita concursul executorului judecătoresc pentru a prelua bunul. (2) Cererea creditorului va fi însoțită de o copie de pe contractul de garanție, de o descriere a bunului ce urmează a fi preluat și, dacă este cazul, de o copie certificată de pe înscrierea ipotecii la arhivă. (3) La solicitarea organului de executare agenții forței publice sunt obligați să acorde tot sprijinul pentru preluarea bunului. Obligațiile organului de executare Art. 2.443. – (1) În termen de 48 de ore de la primirea cererii, organul de executare se deplasează la locul unde se afla bunul ipotecat, îl ridică și îl predă de îndată creditorului. (2) Organul de executare întocmește un proces-verbal, în două exemplare, 429 dintre care unul se păstrează la dosarul de executare, iar celălalt se comunică debitorului în condițiile Codului de procedură civilă. (3) Creditorul avansează cheltuielile și suportă riscurile transportului și depozitării bunului. Drepturile și obligațiile creditorului Art. 2.444. – Creditorul care deține bunul ipotecat are drepturile și obligațiile unui administrator al bunului altuia împuternicit cu administrarea simplă, dispozițiile art.795-799 aplicându-se în mod corespunzător. II. Vânzarea bunului ipotecat Vânzarea bunurilor ipotecate Art. 2.445. – (1) Creditorul ipotecar poate dispune de bunurile ipotecate în starea în care se găsesc sau după luarea unor măsuri comercial rezonabile pentru valorificarea acestora. (2) Creditorul poate dispune de bunurile ipotecate prin licitație publică ori prin negociere directă, prin unul sau mai multe contracte, în bloc sau separat, în orice moment sau loc și în orice condiții. (3) Părțile pot conveni, prin contractul de ipotecă, modul de valorificare a bunurilor grevate. (4) În toate cazurile, vânzarea trebuie realizată într-o manieră comercial rezonabilă în ceea ce privește metoda, momentul, locul, condițiile și toate celelalte aspecte ale acesteia. Vânzarea comercial rezonabilă Art. 2.446. – (1) Vânzarea bunurilor este comercial rezonabilă dacă are loc: a) în modul în care se dispune în mod obișnuit de bunuri de același fel pe o piață organizată; b) la prețul stabilit pe o piață organizată și valabil în momentul vânzării; c) în conformitate cu practicile comerciale rezonabile urmate de cei care vând în mod obișnuit bunuri de același fel. (2) În condițiile prevăzute la alin.(1), simplul fapt că se putea obține un preț mai mare dacă vânzarea ar fi avut loc în alt moment sau printr-o altă metodă decât cea aleasă de creditor nu face ca vânzarea să nu fie considerată comercial rezonabilă. Vânzarea bunului aflat în posesia debitorului Art. 2.447. – (1) Creditorul poate vinde bunul ipotecat, chiar dacă acesta se află în posesia debitorului. (2) Cumpărătorul are dreptul de a intra în posesia bunului, în condițiile art.2.435-2.444. Cumpărarea de către creditor Art. 2.448. – (1) Un creditor ipotecar nu poate cumpăra bunul decât: a) în cadrul unei licitații publice; b) prin vânzare directă, însă numai dacă bunuri de același fel sunt vândute în mod obișnuit pe o piață reglementată. (2) În aceste cazuri, creditorul poate depune creanța în contul prețului. Notificarea vânzării Art. 2.449. – (1) Dacă dorește să vândă bunul după procedura reglementată în prezenta secțiune, creditorul este ținut să comunice persoanelor prevăzute la 430 art.2.450 o notificare de executare și să înscrie un aviz de executare la arhivă. (2) Atât comunicarea notificării, cât și înscrierea avizului de executare trebuie realizate cu cel puțin 15 zile înainte de data stabilită pentru vânzare. (3) Nerespectarea acestor formalități atrage nulitatea vânzării. (4) Dispozițiile acestui articol nu se aplică atunci când bunurile care fac obiectul urmăririi sunt supuse pieirii, deteriorării ori devalorizării rapide ori sunt vândute în mod obișnuit pe o piață organizată. Destinatarii notificării Art. 2.450. – Creditorul trebuie să adreseze notificarea: a) debitorului obligației garantate prin ipotecă, fideiusorilor și codebitorilor solidari ai acestuia; b) constituitorului sau, după caz, succesorilor în drepturi ai acestuia; c) tuturor creditorilor ipotecari ale căror ipoteci au devenit opozabile prin înscrierea în arhivă a unui aviz care identifică bunul grevat și care, la data notificării, este înscris pe numele debitorului; d) tuturor persoanelor de la care a primit notificarea existenței unui drept sau a unei pretenții cu privire la bunul ipotecat, precum și celor de la care bunul a fost ridicat ori la care acesta se află, dacă sunt cunoscuți; e) tuturor creditorilor ipotecari și privilegiați a căror garanție a devenit opozabilă pe altă cale, în temeiul legii, dacă creditorul ipotecar cunoaște identitatea și adresa acestora. Conținutul notificării Art. 2.451. – Notificarea vânzării trebuie să indice în mod clar: a) constituitorul și creditorul ipotecar; b) bunurile care fac obiectul urmăririi; c) suma pentru care se pornește urmărirea; d) metoda prin care se va realiza valorificarea bunului; e) data, ora și locul la care va avea loc licitația publică, precum și prețul de pornire al licitației ori, după caz, data, ora cu începere de la care creditorul va dispune de bun. Opoziția la executare Art. 2.452 – (1) În termen de 15 zile de la comunicarea notificării sau, după caz, de la înscrierea avizului de executare în arhivă, cei interesați sau vătămați prin executare pot formula opoziție la executare. (2) Opoziția suspendă de drept executarea până la soluționarea definitivă a cauzei. (3) Instanța va soluționa opoziția în termen de 5 zile. Hotărârea instanței poate fi atacată numai cu apel în termen de 5 zile de la comunicare. În cazul respingerii opoziției, apelul nu oprește pe creditor să treacă la valorificarea bunului. Apelul se soluționează de urgență potrivit regulilor de la ordonanța președințială. (4) Instanța poate dispune încetarea executării pornite de creditor, dacă debitorul a plătit, precum și restituirea bunului de către creditor. Daca instanța constată că vânzarea ar urma să se facă cu încălcarea dispozițiilor prezentei secțiuni, va stabili condițiile și regulile corespunzătoare și va încuviința valorificarea bunului. 431 Plata creanței ipotecare Art. 2.453. – În orice moment până la vânzarea bunului de către creditor, debitorul și orice persoană interesată pot executa obligația, plătind totodată cheltuielile rezonabile făcute pentru preluarea și vânzarea bunului. În acest caz, creditorul este obligat să accepte plata, să înceteze imediat orice măsură de executare silită și să restituie bunul debitorului. Preferința la executare Art. 2.454. – (1) Creditorul ipotecar de rang superior este preferat creditorilor de rang inferior în ceea ce privește exercițiul dreptului de a executa ipoteca și poate, cât timp bunul nu a fost vândut, să continue executarea începută sau să pornească o nouă executare. (2) Acesta poate fi însă ținut să restituie cheltuielile făcute de un creditor de rang inferior dacă, fiind notificat cu privire la executarea ipotecii, omite să invoce prioritatea drepturilor sale într-un termen rezonabil. Dobândirea lucrului de către cumpărător Art. 2.455. – (1) Vânzarea bunului în cadrul procedurii reglementate în prezentul capitol: a) transferă cumpărătorului toate drepturile pe care constituitorul le are asupra bunului; b) stinge ipoteca în virtutea căreia vânzarea a avut loc; c) stinge toate celelalte ipoteci și privilegii, dacă prin lege nu se prevede altfel. (2) Titlurile sau înscrisurile care constată dreptul de proprietate al constituitorului asupra bunului, contractul de ipotecă, împreună cu mențiunea stingerii garanției la arhivă fac dovada dreptului de proprietate al dobânditorului. Obligația personală a debitorului Art. 2.456. – Debitorul rămâne obligat personal pentru partea din creanță care nu este acoperită de prețul obținut din vânzare. Vânzarea bunului care nu aparține debitorului Art. 2.457. – (1) Creditorul trebuie să restituie proprietarului fie lucrul, fie prețul vânzării, îndată ce a aflat că debitorul nu este proprietarul bunului ipotecat. (2) În cazul în care creditorul nu cunoaște această împrejurare până la distribuirea prețului, el este exonerat de orice răspundere, dacă a restituit debitorului ceea ce rămâne din vânzarea bunului. Locațiunea bunului după vânzare Art. 2.458. – (1) Se poate conveni ca, după vânzare, constituitorul să folosească bunul în calitate de locatar. (2) Dreptul constituitorului va fi opozabil oricărui dobânditor al bunului dacă a fost înscris la arhivă sau dacă a fost cunoscut de acesta pe altă cale. Distribuirea sumelor realizate Art. 2.459. – (1) După deducerea cheltuielilor rezonabile făcute de creditor cu preluarea, conservarea, luarea măsurilor pentru valorificarea bunului și cu vânzarea, creditorul distribuie sumele de bani realizate din executare creditorilor privilegiați și ipotecari potrivit ordinii de preferință, chiar dacă aceștia ar avea creanțe afectate de termen suspensiv sau de condiție rezolutorie. Cu privire la aceste sume, creditorul are drepturile și obligațiile unui administrator al bunurilor altuia împuternicit cu administrarea simplă, dispozițiile art.795 - 799 aplicându-se în mod 432 corespunzător. (2) Suma rămasă disponibilă se predă debitorului în termen de 3 zile de la primirea sumelor rezultate din valorificarea bunului. Dacă plata nu poate avea loc, suma va fi depusă într-un cont bancar, urmând ca debitorul să fie înștiințat despre aceasta de către creditor. (3) Creditorul va întocmi de îndată un proces-verbal despre eliberarea sau distribuirea sumei rezultate din executare. Acesta se va comunica imediat debitorului, constituitorului și celorlalți creditori privilegiați și ipotecari și se va înscrie la arhivă. (4) Orice înțelegere dintre creditor și debitor prin care se stabilește o altă destinație a sumelor rezultate din executare se consideră nescrisă. III. Preluarea bunului ipotecat Preluarea bunului ipotecat Art. 2.460. – (1) Creditorul își poate însuși bunul ipotecat pentru stingerea creanței dacă prin lege nu se prevede altfel, constituitorul consimte la aceasta, iar persoanele prevăzute la art.2.450 nu se opun. (2) Consimțământul constituitorului la preluarea bunului de către creditor trebuie să fie exprimat în scris și să fie ulterior neexecutării. Notificarea ofertei de preluare Art. 2.461. – Creditorul care dorește să preia bunul ipotecat pentru stingerea creanței sale va înscrie în arhivă un aviz de preluare și va notifica această ofertă persoanelor prevăzute la art.2.450. Opunerea la preluare Art. 2.462. – (1) Opunerea la preluarea bunului făcută de persoanele prevăzute la art.2.450 produce efecte numai dacă este comunicată creditorului în termen de 15 zile de la notificare. (2) Dispozițiile art.2.452 se aplică în mod corespunzător. Efectele preluării Art. 2.463. – (1) Preluarea bunului de către creditor: a) stinge creanța ipotecară; b) transferă creditorului toate drepturile pe care constituitorul le are asupra bunului; c) stinge toate ipotecile și privilegiile de rang inferior. (2) Contractul de ipotecă, împreună cu notificarea de preluare, ține loc de titlu de proprietate. §2. Executarea ipotecii asupra titlurilor reprezentative Ipoteca asupra titlurilor reprezentative Art. 2.464. – (1) Când ipoteca are ca obiect titluri reprezentative privind bunuri mobile, inclusiv recipise de depozit și warante, creditorul are dreptul să vândă bunurile și să distribuie prețul, potrivit prevederilor prezentei secțiuni. (2) Cel ce are o ipotecă asupra unor titluri de valoare negociabile are dreptul de a executa ipoteca împotriva giranților și avaliștilor. 433 §3. Executarea ipotecii asupra creanțelor Ipoteca asupra creanțelor Art. 2.465. – (1) Ipoteca unei creanțe conferă creditorului, atunci când condițiile pentru a porni executarea silită sunt întrunite, dreptul de a prelua titlul de creanță, de a cere și de a obține plata sau, la alegerea sa, de a vinde creanța și de a-și însuși prețul, toate acestea în limita sumei garantate. (2) Cu privire la vânzarea avută în vedere la alin.(1), dispozițiile privitoare la cesiunea de creanță se aplică în mod corespunzător. Ipoteca asupra conturilor Art. 2.466. – (1) Atunci când ipoteca ce poartă asupra unui cont este perfectată conform dispozițiilor art.2.410 alin.(2) lit.a), creditorul poate compensa soldul creditor al contului cu creanța ipotecară. (2) Atunci când ipoteca ce poartă asupra unui cont este perfectată conform dispozițiilor art.2.410 alin.(2) lit. b) sau c), creditorul ipotecar poate ordona băncii eliberarea soldului contului în beneficiul său. Conduita creditorului Art. 2.467. – În toate cazurile, creditorul trebuie să acționeze într-o manieră comercial rezonabilă. §4. Preluarea bunului în vederea administrării Condițiile Art. 2.468. – (1) Creditorul ce are o ipotecă asupra bunurilor unei întreprinderi poate prelua bunurile ipotecate în vederea administrării dacă notifică hotărârea sa persoanelor prevăzute la art.2.450 și înscrie la arhivă un aviz de executare, dispozițiile art.2.449-2.451 aplicându-se în mod corespunzător. (2) Preluarea bunurilor se face temporar, cel mult până la satisfacerea creanței pentru care s-a constituit garanția. Administratorul Art. 2.469. – Poate fi administrator creditorul sau o altă persoană desemnată de creditor sau, după caz, de către instanță. Obligațiile administratorului Art. 2.470. – Creditorul sau cel căruia i-a fost încredințată administrarea bunurilor are calitatea de administrator al bunului altuia însărcinat cu administrarea deplină, dispozițiile art.800 și 801 aplicându-se în mod corespunzător. Conservarea drepturilor locatarului Art. 2.471. – Preluarea bunului în deplină administrare nu poate aduce atingere drepturilor dobândite anterior de locatar. Încetarea administrării Art. 2.472. – Administrarea bunului încetează în cazul în care creditorul și-a acoperit creanța, inclusiv despăgubirile și cheltuielile privind executarea, în cazul în care a făcut o notificare prin care alege altă modalitate de executare, precum și în alte cazuri prevăzute de lege. Declararea falimentului persoanei împotriva căreia se execută garanția nu duce la încetarea administrării. 434 Obligațiile creditorului la încetarea administrării Art. 2.473. – (1) La încetarea administrării, creditorul este obligat să dea socoteală și, dacă nu a optat pentru o altă modalitate de executare, să restituie bunurile celui împotriva căruia s-a făcut executarea. (2) Creditorul care și-a acoperit astfel creanța, despăgubirile și cheltuielile cu executarea, este obligat să predea persoanei împotriva căreia s-a executat garanția și surplusul de bunuri obținut prin administrare. §5. Sancțiuni Încălcarea regulilor privitoare la preluarea bunului Art. 2.474. – (1) Creditorul care încalcă regulile de preluare a bunului ipotecat răspunde pentru pagubele pricinuite. (2) El este, de asemenea, obligat să restituie bunurile și să plătească persoanei împotriva căreia a pornit urmărirea o treime din valoarea creanței ipotecare. Încălcarea regulilor privitoare la executarea ipotecii Art. 2.475. – (1) Creditorul care încalcă regulile stabilite de prezenta secțiune pentru valorificarea bunului ipotecat răspunde pentru prejudiciile cauzate. (2) Creditorul este, de asemenea, dator să plătească persoanei împotriva căreia a pornit urmărirea o treime din valoarea creanței ipotecare la momentul vânzării. (3) Dacă diferența dintre valoarea bunului ipotecat și prețul realizat prin urmărirea silită este mai mare decât suma prevăzută la alin.(2), creditorul este obligat să plătească această diferență. (4) Plătind aceste sume, creditorul poate reține prețul vânzării. El pierde însă partea din creanța ipotecară care a rămas neacoperită după urmărirea bunului. Stabilirea valorii bunului Art. 2.476. – (1) Pentru a stabili valoarea bunului în cazul prevăzut de art.1.876 alin. (3), creditorul și constituitorul vor desemna câte un expert evaluator. (2) Daca diferența dintre valorile astfel stabilite este mai mică de o cincime, valoarea bunului se consideră a fi media aritmetică a celor două valori. (3) Dacă diferența este mai mare de o cincime, evaluatorii vor desemna un al treilea expert. Valoarea bunului se consideră a fi media aritmetică a celor mai apropiate două evaluări. Încălcarea regulilor privitoare la executarea ipotecii Art. 2.477. – Creditorul care încalcă regulile stabilite de prezenta secțiune pentru distribuirea prețului răspunde pentru prejudiciile cauzate celorlalți creditori potrivit dreptului comun. Secțiunea a 3-a Executarea ipotecilor imobiliare Discuțiunea bunurilor ipotecate Art. 2.478. – Creditorul nu poate urmări în același timp vânzarea imobilelor care nu sunt ipotecate decât în cazul când bunurile care îi sunt ipotecate nu sunt suficiente pentru plata creanței sale. 435 Regulile aplicabile Art. 2.479. – Urmărirea silită se face cu respectarea dispozițiilor Codului de procedură civilă. CAPITOLUL V Gajul Secțiunea 1 Constituirea gajului Obiectul gajului Art. 2.480. – Gajul poate avea ca obiect bunuri mobile corporale sau titluri negociabile. Constituirea gajului Art. 2.481. – (1) Gajul se constituie prin remiterea bunului sau titlului către creditor sau, după caz, prin păstrarea acestuia de către creditor, cu consimțământul debitorului, în scopul garantării creanței. (2) Gajul asupra titlurilor negociabile se constituie, în cazul titlurilor nominative sau la purtător, prin remiterea acestora, iar în cazul titlurilor la ordin, prin andosarea acestora, în scop de garanție. Publicitatea gajului Art. 2.482. – (1) Publicitatea gajului bunurilor mobile corporale se realizează fie prin deposedarea debitorului, fie prin înscrierea gajului la arhivă. (2) Publicitatea gajului asupra sumelor de bani se realizează numai prin deținerea acestora. (3) Gajul asupra titlurilor negociabile este perfectat prin remiterea sau, după caz, prin andosarea titlurilor. Deținerea bunului de către creditor Art. 2.483. – Deținerea bunului de către creditorul gajist trebuie să fie publică și neechivocă. Atunci când față de terți se creează aparența că debitorul deține bunul, gajul nu poate fi opus acestora. Deținerea prin intermediul unui terț Art. 2.484. – Creditorul poate, cu acordul debitorului său, să exercite detenția prin intermediul unui terț, însă deținerea exercitată de acesta nu asigură opozabilitatea gajului decât din momentul în care a primit înscrisul constatator al gajului. Conservarea gajului Art. 2.485. – (1) Gajul există numai atât timp cât creditorul deține bunul gajat. (2) Cu toate acestea, gajul nu se stinge atunci când: a) creditorul nu mai deține bunul, fără voia sa, prin fapta altei persoane; b) creditorul a remis temporar bunul debitorului sau unui terț pentru a-l evalua, repara, transforma sau ameliora; c) creditorul a remis bunul unui alt creditor al debitorului său în cadrul unei proceduri de urmărire silită. Restituirea bunului către creditor Art. 2.486. – Sub rezerva regulilor privitoare la dobândirea proprietății bunurilor mobile prin posesia de bună-credință, creditorul gajist poate să ceară restituirea bunului de la cel care îl deține, cu excepția cazului în care bunul a fost preluat de un 436 creditor ipotecar cu rang superior sau preluarea a intervenit în cadrul procedurii de executare silită. Secțiunea a 2-a Drepturile și obligațiile creditorului gajist Drepturile și obligațiile creditorului gajist Art. 2.487. – Creditorul gajist are drepturile și obligațiile unui administrator al bunului altuia însărcinat cu administrarea simplă. Dispozițiile art.795-799 se aplică în mod corespunzător. Fructele bunului gajat Art. 2.488. – În lipsă de stipulație contrară, creditorul predă debitorului fructele naturale și industriale. El impută fructele civile mai întâi asupra cheltuielilor făcute, apoi asupra dobânzilor și, la urmă, asupra capitalului. Răscumpărarea titlurilor participative Art. 2.489. – În cazul răscumpărării acțiunilor sau a altor titluri participative la capitalul social al unei societăți comerciale, creditorul este îndreptățit să impute prețul plătit potrivit regulilor prevăzute la art.2.488. Pieirea bunului Art. 2.490. – Creditorul nu răspunde pentru pieirea bunului atunci când aceasta se datorează forței majore, vechimii ori folosirii normale și autorizate a bunului. Cheltuielile de conservare Art. 2.491. – Debitorul este ținut să restituie creditorului cheltuielile făcute cu conservarea bunului. Restituirea bunului către debitor Art. 2.492. – (1) Debitorul nu poate cere restituirea bunului decât după ce a executat obligația, cu excepția cazului în care creditorul folosește ori conservă bunul în mod abuziv. (2) Gajul se stinge atunci când creditorul este obligat să restituie bunul în temeiul unei hotărâri judecătorești pronunțate în condițiile alin.(1). Indivizibilitatea gajului Art. 2.493. – (1) Gajul poartă asupra tuturor bunurilor grevate până la stingerea integrală a obligației garantate. (2) Moștenitorul debitorului, plătind partea din datorie care îi revine, nu poate cere partea sa din bunul grevat cât timp obligația nu este stinsă în întregime. (3) Moștenitorul creditorului gajist, primind partea din creanță care îi revine, nu poate remite bunul grevat în dauna celorlalți moștenitori care nu au fost plătiți. Aplicarea regulilor privitoare la ipotecă Art. 2.494. – Dispozițiile privitoare la publicitatea, prioritatea, executarea și stingerea ipotecilor mobiliare se aplică în mod corespunzător. CAPITOLUL VI Dreptul de retenție Noțiunea Art. 2.495. – Cel care este dator să remită sau să restituie un bun poate să-l rețină 437 atât timp cât creditorul nu-l despăgubește pentru cheltuielile necesare și utile pe care le-a făcut pentru acel bun, ori pentru prejudiciile pe care bunul i le-a cauzat. Excepțiile Art. 2.496. – (1) Dreptul de retenție nu poate fi exercitat dacă deținerea bunului provine dintr-o faptă ilicită, este abuzivă ori nelegală sau dacă bunul nu este susceptibil de urmărire silită. (2) Dreptul de retenție nu poate fi invocat de către posesorul de rea-credință decât în cazurile anume prevăzute de lege. Îndatoririle celui care exercită dreptul de retenție Art. 2.497. – Cel care exercită un drept de retenție are drepturile și obligațiile unui administrator al bunului altuia împuternicit cu administrarea simplă, dispozițiile art.795-799 aplicându-se în mod corespunzător. Opozabilitatea dreptului de retenție Art. 2.498. – (1) Dreptul de retenție este opozabil terților fără îndeplinirea vreunei formalități de publicitate. (2) Cu toate acestea, cel care exercită un drept de retenție nu se poate opune urmăririi silite pornite de un alt creditor, însă are dreptul de a participa la distribuirea prețului bunului, în condițiile legii. Stingerea dreptului de retenție Art. 2.499. – (1) Dreptul de retenție încetează dacă cel interesat consemnează suma pretinsă sau oferă retentorului o garanție suficientă. (2) Deposedarea involuntară de bun nu stinge dreptul de retenție. Cel care exercită acest drept poate cere restituirea bunului, sub rezerva regulilor aplicabile prescripției extinctive acțiunii principale și dobândirii bunurilor mobile de către posesorul de bună-credință. CARTEA A VI-A Despre prescripția extinctivă, decăderea și calculul termenelor TITLUL I Prescripția extinctivă CAPITOLUL I Dispoziții generale Obiectul prescripției extinctive Art. 2.500. – (1) Dreptul material la acțiune, denumit în continuare drept la acțiune, se stinge prin prescripție, dacă nu a fost exercitat în termenul stabilit de lege. (2) În sensul prezentului titlu, prin drept la acțiune se înțelege dreptul de a constrânge o persoană, cu ajutorul forței publice, să execute o anumită prestație, să respecte o anumită situație juridică sau să suporte orice altă sancțiune civilă, după caz. 438 Prescriptibilitatea dreptului la acțiune Art. 2.501. – (1) Drepturile la acțiune având un obiect patrimonial sunt supuse prescripției extinctive, afară de cazul în care prin lege s-ar dispune altfel. (2) De asemenea, în cazurile anume prevăzute de lege, sunt supuse prescripției extinctive și alte drepturi la acțiune, indiferent de obiectul lor. Imprescriptibilitat ea dreptului la acțiune. Cazuri Art. 2.502. – (1) Dreptul la acțiune este imprescriptibil în cazurile prevăzute de lege, precum și ori de câte ori prin natura sau obiectul dreptului subiectiv ocrotit, exercițiul său nu poate fi limitat în timp. (2) În afara cazurilor prevăzute la alin.(1), sunt imprescriptibile, drepturile privitoare la: 1. acțiunea privind apărarea unui drept nepatrimonial, cu excepția cazului în care prin lege se dispune altfel; 2. acțiunea în constatarea existenței sau inexistenței unui drept; 3. acțiunea în constatarea nulității absolute a unui act juridic; 4. acțiunea în constatarea nulității absolute a certificatului de moștenitor, dacă obiectul său îl constituie fie stabilirea masei succesorale, fie partajul succesoral, sub condiția acceptării moștenirii în termenul prevăzut de lege. Prescripția dreptului la acțiune privind drepturile accesorii Art. 2.503. – (1) Odată cu stingerea dreptului la acțiune privind un drept principal, se stinge și dreptul la acțiune privind drepturile accesorii, afară de cazul în care prin lege s-ar dispune altfel. (2) În cazul în care un debitor este obligat la prestații succesive, dreptul la acțiune cu privire la fiecare dintre aceste prestații se stinge printr-o prescripție deosebită, chiar dacă debitorul continuă să execute una sau alta din prestațiile datorate. (3) Dispozițiile alin.(2) nu sunt aplicabile în cazul în care prestațiile succesive alcătuiesc, prin finalitatea lor, rezultată din lege sau convenție, un tot unitar. Prescripția dreptului la acțiune privind creanța garantată Art. 2.504. – (1) Prescripția dreptului la acțiune privind creanța principală nu atrage și stingerea dreptului la acțiunea ipotecară. În acest din urmă caz, creditorul ipotecar va putea urmări, în condițiile legii, doar bunurile mobile sau imobile ipotecate, însă numai în limita valorii acestor bunuri. (2) Dispozițiile alin.(1) nu se aplică prescripției dreptului la acțiune pentru plata dobânzilor și a altor accesorii ale creanței ipotecare, care, în afara capitalului, nu mai pot fi acoperite după împlinirea prescripției din valorificarea, pe cale silită, a bunului grevat. Compensația și dreptul de retenție Art. 2.505. – Prescripția nu împiedică stingerea prin compensație a creanțelor reciproce și nici exercitarea dreptului de retenție, dacă dreptul la acțiune nu era prescris în momentul în care s-ar fi putut opune compensarea sau dreptul de retenție, după caz. Efectele prescripției împlinite Art. 2.506. – (1) După împlinirea prescripției, cel obligat este îndreptățit să refuze executarea prestației. (2) Cel care a executat de bunăvoie obligația după ce dreptul la acțiune s-a prescris nu are dreptul să ceară restituirea prestației, chiar dacă la data executării 439 nu știa că termenul prescripției era împlinit. (3) Recunoașterea unui drept prescris, făcută printr-un act scris, precum și constituirea de garanții în folosul titularului dreptului a cărui acțiune este prescrisă sunt valabile, chiar dacă cel care a făcut-o nu știa că termenul de prescripție era împlinit. În aceste cazuri sunt aplicabile regulile de la renunțarea la prescripție. Renunțarea la prescripție Art. 2.507. – Nu se poate renunța la prescripție cât timp nu a început să curgă, dar se poate renunța la prescripția împlinită, precum și la beneficiul termenului scurs pentru prescripția începută și neîmplinită. Felurile renunțării la prescripție Art. 2.508. – (1) Renunțarea la prescripție este expresă sau tacită. (2) Renunțarea tacită trebuie să fie neîndoielnică. Ea poate rezulta numai din manifestări neechivoce. Persoanele care nu pot renunța la prescripție Art. 2.509. – Cel lipsit de capacitatea de a înstrăina sau, după caz, de a se obliga, nu poate renunța la prescripție. Efectele renunțării la prescripție Art. 2.510. – (1) După renunțare, începe să curgă o nouă prescripție de același fel. (2) Dacă partea îndreptățită renunță la beneficiul termenului scurs până la acea dată, sunt aplicabile dispozițiile privind întreruperea prescripției prin recunoașterea dreptului. Întinderea renunțării la prescripție Art. 2.511. – Renunțarea își produce efecte numai în privința celui care a făcut-o. Ea nu poate fi invocată împotriva codebitorilor solidari ori ai unei obligații indivizibile sau împotriva fideiusorilor. Invocarea prescripției de partea interesată Art. 2.512. – (1) Prescripția poate fi opusă numai de cel în folosul căruia curge, personal sau prin reprezentant, și fără a fi ținut să producă vreun titlu contrar ori să fi fost de bună-credință. (2) Organul de jurisdicție competent nu poate aplica prescripția din oficiu. (3) Dispozițiile prezentului articol sunt aplicabile chiar dacă invocarea prescripției ar fi în interesul statului sau al unităților sale administrativ-teritoriale. Momentul până la care se poate invoca prescripția Art. 2.513. – (1) Prescripția poate fi opusă pentru prima oară chiar și în apel. (2) În materie de arbitraj, prescripția poate fi opusă pe tot parcursul soluționării litigiului. Invocarea prescripției de către alte persoane Art. 2.514. – Codebitorii unei obligații solidare sau indivizibile și fideiusorii pot invoca prescripția, chiar dacă unul dintre debitori a neglijat să o facă ori a renunțat la ea. Tot astfel o pot face creditorii celui interesat, precum și orice altă persoană interesată. Regulile aplicabile prescripției extinctive Art. 2.515. – (1) Prescripția extinctivă este reglementată prin lege. (2) Este interzisă orice clauză prin care fie direct, fie indirect o acțiune ar fi declarată imprescriptibilă, deși, potrivit legii, aceasta este prescriptibilă, sau invers, o acțiune declarată de lege imprescriptibilă, ar fi considerată prescriptibilă. 440 (3) Cu toate acestea, în limitele și condițiile prevăzute de lege, părțile care au capacitatea deplină de exercițiu pot, prin acord expres, să modifice durata termenelor de prescripție sau să modifice cursul prescripției prin fixarea începutului acesteia ori prin modificarea cauzelor legale de suspendare ori de întrerupere a acesteia, după caz. (4) Termenele de prescripție pot fi reduse sau micșorate, prin acordul expres al părților, fără însă ca noua durată a acestora să fie mai mică de un an și nici mai mare de 10 ani, cu excepția termenelor de prescripție de 10 ani sau mai lungi care pot fi prelungite până la 20 de ani. (5) Dispozițiile alin. (3) și (4) nu se aplică în cazul drepturilor la acțiune de care părțile nu pot să dispună și nici acțiunilor derivate din contractele de adeziune, de asigurare și cele supuse legislației privind protecția consumatorului. (6) Orice convenție sau clauză contrară dispozițiilor prezentului articol este lovită de nulitate absolută. Domeniul de aplicare Art. 2.516. – (1) Dispozițiile prezentului titlu constituie dreptul comun în materia prescripției extinctive. (2) Prescripția dreptului de a obține executarea silită a unei hotărâri judecătorești sau arbitrale ori a altui titlu executoriu este supusă dispozițiilor Codului de procedură civilă, afară de cazul în care acestea din urmă ar fi neîndestulătoare. CAPITOLUL II Termenul prescripției extinctive Termenul general de 3 ani Art. 2.517. – Termenul prescripției este de 3 ani, dacă legea nu prevede un alt termen. Termenul de prescripție de 10 ani. Cazuri Art. 2.518. – Se prescrie în termen de 10 ani dreptul la acțiune privitor la: 1. drepturile reale care nu sunt declarate prin lege imprescriptibile ori nu sunt supuse altui termen de prescripție; 2. repararea prejudiciului moral sau material cauzat unei persoane prin tortură sau acte de barbarie ori, după caz, a celui cauzat prin violență ori agresiuni sexuale comise contra unui minor sau asupra unei persoane aflate în imposibilitate de a se apăra ori de a-și exprima voința; 3. repararea prejudiciului adus mediului înconjurător. Termenul de prescripție de 2 ani Art. 2.519. – Dreptul la acțiune întemeiat pe un raport de asigurare sau reasigurare se prescrie în termen de 2 ani. Termenul de prescripție de un an. Cazuri Art. 2.520. – (1) Se prescrie în termen de un an dreptul la acțiune în cazul: 1. ospătarilor sau hotelierilor, pentru serviciile pe care le prestează; 2. profesorilor, institutorilor, maeștrilor și artiștilor, pentru lecțiile date cu ora, cu ziua sau cu luna; 3. medicilor, moașelor, asistentelor și farmaciștilor, pentru vizite, operații sau 441 medicamente; 4. vânzătorilor cu amănuntul, pentru plata mărfurilor vândute și a furniturilor livrate; 5. meșteșugarilor și artizanilor, pentru plata muncii lor; 6. avocaților, împotriva clienților pentru plata onorariilor și cheltuielilor. Termenul de prescripție se va calcula din ziua rămânerii definitive a hotărârii sau din aceea a împăcării părților, ori a revocării mandatului. În afacerile neterminate nu se vor putea cere onorarii și cheltuieli mai vechi de 3 ani; 7. notarilor publici și executorilor judecătorești, în ceea ce privește plata sumelor ce le sunt datorate pentru actele funcției lor. Termenul prescripției se va socoti din ziua în care aceste sume au devenit exigibile; 8. inginerilor, arhitecților, geodezilor, contabililor și altor liber-profesioniști, pentru plata sumelor ce li se cuvin. Termenul prescripției se va socoti din ziua când s-a terminat lucrarea. (2) În toate cazurile, continuarea lecțiilor, serviciilor, actelor sau lucrărilor nu întrerupe prescripția pentru sumele scadente. Termenul de prescripție de un an. Alte cazuri Art. 2.521. – (1) Se prescrie prin împlinirea unui termen de un an și dreptul la acțiune privitor la restituirea sumelor încasate din vânzarea biletelor pentru un spectacol care nu a mai avut loc. (2) De asemenea, dacă prin lege nu se dispune altfel, se prescrie prin împlinirea unui termen de un an și dreptul la acțiunea izvorâtă dintr-un contract de transport de bunuri terestru, aerian sau pe apă, îndreptată împotriva transportatorului. (3) În cazul prevăzut la alin. (2), termenul de prescripție este de 3 ani, atunci când contractul de transport a fost încheiat spre a fi executat succesiv sau, după caz, combinat, cu același mijloc de transport sau cu mijloace de transport diferite. Repunerea în termenul de prescripție Art. 2.522. – (1) Cel care, din motive temeinice, nu și-a exercitat în termen dreptul la acțiune supus prescripției, poate cere organului de jurisdicție competent, repunerea în termen și judecarea cauzei. (2) Repunerea în termen nu poate fi dispusă decât dacă partea și-a exercitat dreptul la acțiune înainte de împlinirea unui termen de 30 de zile, socotit din ziua în care a cunoscut sau trebuia să cunoască încetarea motivelor care au justificat depășirea termenului de prescripție. CAPITOLUL III Cursul prescripției extinctive Secțiunea 1 Începutul prescripției extinctive Regula generală Art. 2.523. – Prescripția începe să curgă de la data când titularul dreptului la acțiune a cunoscut sau, după împrejurări, trebuia să cunoască nașterea lui. 442 Dreptul la acțiunea în executarea obligațiilor de a da sau de a face Art. 2.524. – (1) Dacă prin lege nu se prevede altfel, în cazul obligațiilor contractuale de a da sau de a face prescripția începe să curgă de la data când obligația devine exigibilă și debitorul trebuia astfel s-o execute. (2) În cazul în care dreptul este afectat de un termen suspensiv, prescripția începe să curgă de la împlinirea termenului sau, după caz, de la data renunțării la beneficiul termenului stabilit exclusiv în favoarea creditorului. (3) Dacă dreptul este afectat de o condiție suspensivă, prescripția începe să curgă de la data când s-a îndeplinit condiția. Dreptul la acțiunea în restituirea prestațiilor Art. 2.525. – Prescripția dreptului la acțiune în restituirea prestațiilor făcute în temeiul unui act anulabil ori desființat pentru rezoluțiune sau altă cauză de ineficacitate, începe să curgă de la data rămânerii definitive a hotărârii prin care s-a desființat actul, cu excepția cazului când dreptul la acțiune a fost exercitat chiar în procesul în care s-a dispus desființarea actului. Dreptul la acțiunea în executarea prestațiilor succesive Art. 2.526. – Când este vorba de prestații succesive, prescripția dreptului la acțiune începe să curgă de la data la care fiecare prestație devine exigibilă, iar dacă prestațiile alcătuiesc un tot unitar, de la data ultimei prestații neexecutate. Dreptul la acțiunea în materia asigurărilor Art. 2.527. – În cazul asigurării contractuale, prescripția începe să curgă de la expirarea termenelor prevăzute de lege ori stabilite de părți pentru plata primei de asigurare, respectiv pentru plata indemnizației sau, după caz, a despăgubirilor datorate de asigurător. Dreptul la acțiunea în repararea pagubei cauzate printr-o faptă ilicită Art. 2.528. – (1) Prescripția dreptului la acțiune în repararea unei pagube care a fost cauzată printr-o faptă ilicită începe să curgă de la data când păgubitul a cunoscut sau trebuia să cunoască atât paguba, cât și pe cel care răspunde de ea. (2) Dispozițiile alin.(1) se aplică, în mod corespunzător, și în cazul acțiunii în restituire întemeiate pe îmbogățirea fără justă cauză, plata nedatorată sau gestiunea de afaceri. Dreptul la acțiunea în anularea actului juridic Art. 2.529. – (1) Prescripția dreptului la acțiunea în anularea unui act juridic începe să curgă: a) în caz de violență, din ziua când aceasta a încetat; b) în cazul dolului, din ziua când a fost descoperit; c) în caz de eroare ori în celelalte cazuri de anulare, din ziua când cel îndreptățit, reprezentantul său legal ori cel chemat de lege să-i încuviințeze sau să-i autorizeze actele a cunoscut cauza anulării, însă nu mai târziu de împlinirea a 18 luni din ziua încheierii actului juridic. (2) În cazurile în care nulitatea relativă poate fi invocată de o terță persoană, prescripția începe să curgă, dacă prin lege nu se dispune altfel, de la data când terțul a cunoscut existența cauzei de nulitate. 443 Dreptul la acțiunea în răspundere pentru vicii aparente Art. 2.530. – (1) Dacă prin lege nu se prevede altfel, prescripția dreptului la acțiune izvorât din transmiterea unor bunuri sau executarea unor lucrări, cu vicii aparente, în cazurile în care legea sau contractul obligă la garanție și pentru asemenea vicii, începe să curgă de la data predării sau recepției finale a bunului ori a lucrării sau, după caz, de la data împlinirii termenului prevăzut de lege ori stabilit prin procesulverbal de constatare a viciilor, pentru înlăturarea de către debitor a viciilor constatate. (2) Dispozițiile alin. (1) se aplică și în cazul lipsei calităților convenite ori a lipsurilor cantitative, însă numai dacă oricare dintre aceste lipsuri puteau fi descoperite, fără cunoștințe speciale, printr-o verificare normală. Dreptul la acțiunea în răspundere pentru vicii ascunse Art. 2.531. – (1) Dacă prin lege nu se prevede altfel, prescripția dreptului la acțiune pentru viciile ascunse începe să curgă: a) în cazul unui bun transmis sau al unei lucrări executate, alta decât o construcție, de la împlinirea unui an de la data predării ori recepției finale a bunului sau a lucrării, în afara cazului în care viciul a fost descoperit mai înainte, când prescripția va începe să curgă de la data descoperirii; b) în cazul unei construcții, de la împlinirea a 3 ani de la data predării sau recepției finale a construcției, afară numai dacă viciul a fost descoperit mai înainte, când prescripția va începe să curgă de la data descoperirii. (2) Pentru executarea unor lucrări curente, termenele prevăzute la alin. (1) sunt de o lună, în cazul prevăzut la lit. a), respectiv de 3 luni, în cazul prevăzut la lit. b). (3) Dispozițiile alin. (1) și (2) se aplică și în cazul lipsei calităților convenite ori a lipsurilor cantitative, însă numai dacă oricare din aceste lipsuri nu puteau fi descoperite, fără cunoștințe speciale, printr-o verificare normală. (4) Termenele prevăzute în prezentul articol sunt termene de garanție înăuntrul cărora viciile trebuie, în toate cazurile, să se ivească. (5) Prin dispozițiile prezentului articol nu se aduce, însă, nicio atingere termenelor de garanție speciale, legale sau convenționale. (6) Dispozițiile prezentului articol se aplică, în mod corespunzător, și în cazul produselor pentru care s-a prevăzut un termen de valabilitate, ca și în cazul bunurilor sau lucrărilor pentru care există un termen de garanție pentru buna funcționare. Secțiunea a 2-a Suspendarea prescripției extinctive Cazurile generale de suspendare a prescripției Art. 2.532. – Prescripția nu începe să curgă, iar, dacă a început să curgă, ea se suspendă: 1. între soți, cât timp durează căsătoria și nu sunt separați în fapt; 2. între părinți, tutore sau curator și cei lipsiți de capacitate de exercițiu sau cu capacitate de exercițiu restrânsă ori între curatori și cei pe care îi reprezintă, cât timp durează ocrotirea și socotelile nu au fost date și aprobate; 3. între orice persoană care, în temeiul legii, al unei hotărâri judecătorești sau 444 al unui act juridic, administrează bunurile altora și cei ale căror bunuri sunt astfel administrate, cât timp administrarea nu a încetat și socotelile nu au fost date și aprobate; 4. în cazul celui lipsit de capacitate de exercițiu sau cu capacitate de exercițiu restrânsă, cât timp nu are reprezentant sau ocrotitor legal, în afară de cazurile în care există o dispoziție legală contrară; 5. cât timp debitorul, în mod deliberat, ascunde creditorului existența datoriei sau exigibilitatea acesteia; 6. pe întreaga durată a negocierilor purtate în scopul rezolvării pe cale amiabilă a neînțelegerilor dintre părți, însă numai dacă acestea au fost ținute în ultimele 6 luni înainte de expirarea termenului de prescripție; 7. în cazul în care cel îndreptățit la acțiune trebuie sau poate, potrivit legii, să folosească o anumită procedură prealabilă, cum sunt reclamația administrativă, încercarea de împăcare sau altele asemenea, cât timp nu a cunoscut și nici nu trebuia să cunoască rezultatul acelei proceduri, însă nu mai mult de 3 luni de la înregistrarea cererii, dacă legea nu a stabilit un alt termen; 8. în cazul în care titularul dreptului sau cel care l-a încălcat face parte din forțele armate ale României, cât timp acestea se află în stare de mobilizare sau de război. Sunt avute în vedere și persoanele civile care se găsesc în forțele armate pentru rațiuni de serviciu impuse de necesitățile războiului; 9. în cazul în care, cel împotriva căruia curge sau ar urma să curgă prescripția, este împiedicat de un caz de forță majoră să facă acte de întrerupere, cât timp nu a încetat această împiedicare; forța majoră, când este temporară, nu constituie o cauză de suspendare a prescripției decât dacă survine în ultimele 6 luni înainte de expirarea termenului de prescripție; 10. în alte cazuri prevăzute de lege. Suspendarea prescripției în materie succesorală Art. 2.533. – (1) Prescripția nu curge contra creditorilor defunctului în privința creanțelor pe care aceștia le au asupra moștenirii cât timp aceasta nu a fost acceptată de către succesibili ori, în lipsa acceptării, cât timp nu a fost numit un curator care să îi reprezinte. (2) Ea nu curge nici contra moștenitorilor defunctului cât timp aceștia nu au acceptat moștenirea ori nu a fost numit un curator care să îi reprezinte. (3) Prescripția nu curge, de asemenea, contra moștenitorilor, în privința creanțelor pe care aceștia le au asupra moștenirii, de la data acceptării moștenirii și până la data lichidării ei. Efectele suspendării prescripției Art. 2.534. – (1) De la data când cauza de suspendare a încetat, prescripția își reia cursul, socotindu-se pentru împlinirea termenului și timpul scurs înainte de suspendare. (2) Prescripția nu se va împlini mai înainte de expirarea unui termen de 6 luni de la data când suspendarea a încetat, cu excepția prescripțiilor de 6 luni sau mai scurte, care nu se vor împlini decât după expirarea unui termen de o lună de la încetarea suspendării. 445 Beneficiul suspendării prescripției Art. 2.535. – Suspendarea prescripției poate fi invocată numai de către partea care a fost împiedicată să facă acte de întrerupere, afară de cazul în care prin lege se dispune altfel. Extinderea efectului suspensiv Art. 2.536. – Suspendarea prescripției față de debitorul principal ori față de fideiusor produce efecte în privința amândurora. Secțiunea a 3-a Întreruperea prescripției extinctive Cazurile de întrerupere a prescripției Art. 2.537. – Prescripția se întrerupe: 1. printr-un act voluntar de executare sau prin recunoașterea, în orice alt mod, a dreptului a cărui acțiune se prescrie, făcută de către cel în folosul căruia curge prescripția; 2. prin introducerea unei cereri de chemare în judecată sau arbitrale, prin înscrierea creanței la masa credală în cadrul procedurii insolvenței, prin depunerea cererii de intervenție în cadrul urmăririi silite pornite de alți creditori ori prin invocarea, pe cale de excepție, a dreptului a cărui acțiune se prescrie; 3. prin constituirea ca parte civilă pe parcursul urmăririi penale sau în fața instanței de judecată, până la citirea actului de sesizare; în cazul în care despăgubirile se acordă, potrivit legii, din oficiu, începerea urmăririi penale întrerupe cursul prescripției, chiar dacă nu a avut loc constituirea ca parte civilă; 4. prin orice act prin care cel în folosul căruia curge prescripția este pus în întârziere; 5. în alte cazuri prevăzute de lege. Recunoașterea dreptului Art. 2.538. – (1) Recunoașterea se poate face unilateral sau convențional și poate fi expresă sau tacită. (2) Când recunoașterea este tacită, ea trebuie să rezulte fără echivoc din manifestări care să ateste existența dreptului celui împotriva căruia curge prescripția. Constituie acte de recunoaștere tacită plata parțială a datoriei, achitarea, în tot sau în parte, a dobânzilor sau penalităților, solicitarea unui termen de plată și altele asemenea. (3) Poate invoca recunoașterea tacită și cel îndreptățit la restituirea unei prestații făcute în executarea unui act juridic ce a fost desființat pentru nulitate, rezoluțiune sau orice altă cauză de ineficacitate, atât timp cât bunul individual determinat, primit de la cealaltă parte cu ocazia executării actului desființat, nu este pretins de aceasta din urmă pe cale de acțiune reală ori personală. Cererea de chemare în judecată sau arbitrală Art. 2.539. – (1) În cazurile prevăzute la art.2.537 pct. 2 și 3, prescripția este întreruptă chiar dacă sesizarea a fost făcută la un organ de jurisdicție ori de urmărire penală necompetent sau chiar dacă este nulă pentru lipsă de formă. (2) Prescripția nu este întreruptă dacă cel care a făcut cererea de chemare în judecată sau de arbitrare ori de intervenție în procedura insolvenței sau a urmăririi silite a renunțat la ea, nici dacă cererea a fost respinsă, anulată ori s-a perimat 446 printr-o hotărâre rămasă definitivă. Cu toate acestea, dacă reclamantul, în termen de 6 luni de la data când hotărârea de respingere sau de anulare a rămas definitivă, introduce o nouă cerere, prescripția este considerată întreruptă prin cererea de chemare în judecată sau de arbitrare precedentă, cu condiția însă ca noua cerere să fie admisă. (3) Prescripția nu este întreruptă nici dacă hotărârea judecătorească sau arbitrală și-a pierdut puterea executorie prin împlinirea termenului de prescripție a dreptului de a obține executarea silită. În acest caz însă, dacă dreptul la acțiune este imprescriptibil sau nu s-a prescris încă, se va putea face o nouă cerere de chemare în judecată ori de arbitrare, fără a se putea opune excepția autorității de lucru judecat. Punerea în întârziere Art. 2.540. – Prescripția este întreruptă prin punerea în întârziere a celui în folosul căruia curge prescripția numai dacă aceasta este urmată de chemarea lui în judecată în termen de 6 luni de la data punerii în întârziere. Efectele întreruperii prescripției Art. 2.541. – (1) Întreruperea șterge prescripția începută înainte de a se fi ivit cauza de întrerupere. (2) După întrerupere începe să curgă o nouă prescripție. (3) Dacă întreruperea prescripției a avut loc prin recunoașterea dreptului de către cel în folosul căruia curgea, va începe să curgă o nouă prescripție de același fel. (4) În cazul în care prescripția a fost întreruptă printr-o cerere de chemare în judecată ori de arbitrare, noua prescripție a dreptului de a obține executarea silită nu va începe să curgă cât timp hotărârea de admitere a acțiunii nu a rămas definitivă. (5) Dacă întreruperea rezultă din intervenția făcută în procedura insolvenței sau a urmăririi silite, prescripția va reîncepe să curgă de la data la care există din nou posibilitatea legală de valorificare a creanței rămase neacoperite. (6) În cazul în care prescripția a fost întreruptă potrivit art.2.537 pct.3, întreruperea operează până la comunicarea ordonanței de scoatere de sub urmărire penală sau de încetare a urmăririi penale, a ordonanței de suspendare a urmăririi penale ori a hotărârii de suspendare a judecății sau până la pronunțarea hotărârii definitive a instanței penale. Dacă repararea pagubei se acordă, potrivit legii, din oficiu, întreruperea operează până la data când cel împotriva căruia a început să curgă prescripția a cunoscut sau trebuia să cunoască hotărârea definitivă a instanței penale prin care ar fi trebuit să se stabilească despăgubirea. Beneficiul întreruperii prescripției Art. 2.542. – (1) Efectele întreruperii prescripției profită celui de la care emană actul întreruptiv și nu pot fi opuse decât celui împotriva căruia a fost îndreptat un asemenea act, afară de cazul în care prin lege se dispune altfel. (2) Dacă prescripția a fost întreruptă prin recunoașterea dreptului de către cel în folosul căruia curgea, efectele întreruperii profită celui împotriva căruia a curs și nu pot fi opuse decât autorului recunoașterii. Extinderea efectului întreruptiv Art. 2.543. – Întreruperea prescripției împotriva debitorului principal sau contra fideiusorului produce efecte în privința amândurora. 447 CAPITOLUL IV Împlinirea prescripției Calculul prescripției Art. 2.544. – Cursul prescripției se calculează potrivit regulilor stabilite în Titlul III din prezenta carte, luându-se în considerare, dacă este cazul, și cazurile de suspendare sau de întrerupere prevăzute de lege. TITLUL II Regimul general al termenelor de decădere Instituirea termenului de decădere Art. 2.545. – (1) Prin lege sau prin voința părților se pot stabili termene de decădere pentru exercitarea unui drept sau săvârșirea unor acte unilaterale. (2) Neexercitarea dreptului subiectiv înăuntrul termenului stabilit atrage pierderea lui, iar în cazul actelor unilaterale, împiedicarea, în condițiile legii, a săvârșirii lor. Limita stabilirii termenelor de decădere Art. 2.546. – Este lovită de nulitate absolută clauza prin care se stabilește un termen de decădere ce ar face excesiv de dificilă exercitarea dreptului sau săvârșirea actului de către partea interesată. Aplicarea regulilor de la prescripție Art. 2.547. – Dacă din lege nu rezultă în mod neîndoielnic că un anumit termen este de decădere, sunt aplicabile regulile de la prescripție. Regimul termenelor de decădere Art. 2.548. – (1) Termenele de decădere nu sunt supuse suspendării și întreruperii, dacă prin lege nu se dispune altfel. (2) Cu toate acestea, forța majoră împiedică, în toate cazurile, curgerea termenului, iar dacă termenul a început să curgă, el se suspendă, dispozițiile art.2.534 alin.(1) fiind aplicabile în mod corespunzător. Termenul de decădere nu se socotește însă împlinit decât după 5 zile de la data când suspendarea a încetat. (3) De asemenea, atunci când realizarea dreptului presupune exercitarea unei acțiuni în justiție, termenul este întrerupt pe data introducerii cererii de chemare în judecată sau de arbitrare ori de punere în întârziere, după caz, dispozițiile privitoare la întreruperea prescripției fiind aplicabile în mod corespunzător. Renunțarea la beneficiul decăderii Art. 2.549. – (1) Când termenul de decădere a fost stabilit prin contract sau instituit printr-o dispoziție legală care ocrotește un interes privat, cel în favoarea căruia a fost stipulat ori instituit poate să renunțe, după împlinirea termenului, la beneficiul decăderii. Dacă renunțarea intervine înainte de împlinirea termenului sunt aplicabile regulile privitoare la întreruperea prescripției prin recunoașterea dreptului. (2) Părțile nu pot însă renunța, nici anticipat și nici după începerea cursului lor, la termenele de decădere de ordine publică și nici nu le pot modifica, micșorându-le sau mărindu-le, după caz. 448 Invocarea decăderii Art. 2.550. – (1) Decăderea poate fi opusă de partea interesată în condițiile art.2.513. (2) Organul de jurisdicție este obligat să invoce și să aplice din oficiu termenul de decădere, indiferent dacă cel interesat îl pune sau nu îl pune în discuție, cu excepția cazului când acesta privește un drept de care părțile pot dispune în mod liber. TITLUL III Calculul termenelor Regulile aplicabile Art. 2.551. – Durata termenelor, fără deosebire de natura și izvorul lor, se calculează potrivit regulilor stabilite de prezentul titlu. Termenul stabilit pe săptămâni, luni sau ani Art. 2.552. – (1) Când termenul este stabilit pe săptămâni, luni sau ani, el se împlinește în ziua corespunzătoare din ultima săptămână ori lună sau din ultimul an. (2) Dacă ultima lună nu are o zi corespunzătoare celei în care termenul a început să curgă, termenul se împlinește în ultima zi a acestei luni. (3) Mijlocul lunii se socotește a cincisprezecea zi. (4) Dacă termenul este stabilit pe o lună și jumătate sau pe mai multe luni și jumătate, cele 15 zile se vor socoti la sfârșitul termenului. Termenul stabilit pe zile Art. 2.553. – (1) Când termenul se stabilește pe zile, nu se ia în calcul prima și ultima zi a termenului. (2) Termenul se va împlini la ora 24 a ultimei zile. (3) Cu toate acestea, dacă este vorba de un act ce trebuie îndeplinit într-un loc de muncă, termenul se va împlini la ora la care încetează programul normal de lucru. Dispozițiile art. 2.556 rămân aplicabile. Prorogarea termenului Art. 2.554. – Dacă ultima zi a termenului este o zi nelucrătoare, termenul se consideră împlinit la sfârșitul primei zile lucrătoare care îi urmează. Termenul stabilit pe ore Art. 2.555. – Când termenul se stabilește pe ore, nu se iau în calcul prima și ultima oră a termenului. Prezumția efectuării în termen a actelor Art. 2.556. – Actele de orice fel se socotesc făcute în termen, dacă înscrisurile care le constată au fost predate oficiului poștal sau telegrafic cel mai târziu în ultima zi a termenului până la ora când încetează în mod obișnuit activitatea la acel oficiu. 449 CARTEA A VII-A Dispoziții de drept internațional privat TITLUL I Dispoziții generale Obiectul reglementării Art. 2.557. – (1) Prezenta carte cuprinde norme pentru determinarea legii aplicabile unui raport de drept internațional privat. (2) În înțelesul prezentei cărți, raporturile de drept internațional privat sunt raporturile civile, comerciale, precum și alte raporturi de drept privat cu element de extraneitate. (3) Dispozițiile prezentei cărți sunt aplicabile în măsura în care convențiile internaționale la care România este parte, dreptul Uniunii Europene sau dispozițiile din legile speciale nu stabilesc o altă reglementare. Calificarea Art. 2.558. – (1) Când determinarea legii aplicabile depinde de calificarea ce urmează să fie dată unei instituții de drept sau unui raport juridic, se ia în considerare calificarea juridică stabilită de legea română. (2) În caz de retrimitere, calificarea se face după legea străină care a retrimis la legea română. (3) Natura mobiliară sau imobiliară a bunurilor se determină potrivit legii locului unde acestea se află sau, după caz, sunt situate. (4) Dacă legea română nu cunoaște o instituție juridică străină sau o cunoaște sub o altă denumire ori cu un alt conținut, se poate lua în considerare calificarea juridică făcută de legea străină. (5) Cu toate acestea, când părțile au determinat ele însele înțelesul noțiunilor dintr-un act juridic, calificarea acestor noțiuni se face după voința părților. Retrimiterea Art. 2.559. – (1) Legea străină cuprinde dispozițiile de drept material, inclusiv normele conflictuale. (2) Dacă legea străină retrimite la dreptul român sau la dreptul altui stat, se aplică legea română, dacă nu se prevede în mod expres altfel. (3) Prin excepție de la prevederile alin.(1), legea străină nu cuprinde și normele ei conflictuale în cazul în care părțile au ales legea străină aplicabilă, în cazul legii străine aplicabile formei actelor juridice și obligațiilor extracontractuale, precum și în alte cazuri speciale prevăzute de convențiile internaționale la care România este parte, de dreptul Uniunii Europene sau de lege. Sistemele plurilegislative Art. 2.560. – Dacă legea străină aparține unui stat în care coexistă mai multe sisteme legislative, dreptul acelui stat determină dispozițiile legale aplicabile, iar, în lipsă, se aplică sistemul legislativ din cadrul acelui stat care prezintă cele mai strânse legături cu raportul juridic. 450 Reciprocitatea Art. 2.561. – (1) Aplicarea legii străine este independentă de condiția reciprocității. (2) Dispozițiile speciale prin care se cere condiția reciprocității în anumite materii rămân aplicabile. Îndeplinirea condiției reciprocității de fapt este prezumată până la dovada contrară care se stabilește de Ministerul Justiției și Libertăților Cetățenești, prin consultare cu Ministerul Afacerilor Externe. Conținutul legii străine Art. 2.562. – (1) Conținutul legii străine se stabilește de instanța judecătorească prin atestări obținute de la organele statului care au edictat-o, prin avizul unui expert sau printr-un alt mod adecvat. (2) Partea care invocă o lege străină poate fi obligată să facă dovada conținutului ei. (3) În cazul imposibilității de a stabili, într-un termen rezonabil, conținutul legii străine se aplică legea română. Interpretarea și aplicarea legii străine Art. 2.563. – Legea străină se interpretează și se aplică potrivit regulilor de interpretare și aplicare existente în sistemul de drept căruia îi aparține. Înlăturarea aplicării legii străine Art. 2.564. – (1) Aplicarea legii străine se înlătură dacă încalcă ordinea publică de drept internațional privat român sau dacă legea străină respectivă a devenit competentă prin fraudarea legii române. În cazul înlăturării aplicării legii străine, se aplică legea română. (2) Aplicarea legii străine încalcă ordinea publică de drept internațional privat român în măsura în care ar conduce la un rezultat incompatibil cu principiile fundamentale ale dreptului român ori ale dreptului comunitar și cu drepturile fundamentale ale omului. Înlăturarea excepțională a legii aplicabile Art. 2.565. – (1) În mod excepțional, aplicarea legii determinate potrivit prezentei cărți poate fi înlăturată dacă, datorită circumstanțelor cauzei, raportul juridic are o legătură foarte îndepărtată cu această lege. În acest caz, se aplică legea cu care raportul juridic prezintă cele mai strânse legături. (2) Dispozițiile alin.(1) nu sunt aplicabile în cazul legilor privind starea civilă sau capacitatea persoanei, precum și atunci când părțile au ales legea aplicabilă. Normele de aplicație imediată Art. 2.566. – (1) Dispozițiile imperative prevăzute de legea română pentru reglementarea unui raport juridic cu element de extraneitate, se aplică în mod prioritar. În acest caz, nu sunt incidente prevederile prezentei cărți privind determinarea legii aplicabile. (2) Pot fi aplicate direct și dispozițiile imperative prevăzute de legea altui stat pentru reglementarea unui raport juridic cu element de extraneitate, dacă raportul juridic prezintă strânse legături cu legea acelui stat, iar interesele legitime ale părților o impun. În acest caz, vor fi avute în vedere obiectul și scopul acestor dispoziții, precum și consecințele care decurg din aplicarea sau neaplicarea lor. Recunoașterea drepturilor câștigate Art. 2.567. – Drepturile câștigate în țară străină sunt respectate în România, cu excepția cazului în care sunt contrare ordinii publice în dreptul internațional privat român. 451 Legea națională Art. 2.568. – (1) Legea națională este legea statului a cărui cetățenie o are persoana fizică sau, după caz, legea statului a cărui naționalitate o are persoana juridică. (2) Dacă persoana are mai multe cetățenii, se aplică legea aceluia dintre state a cărui cetățenie o are și de care este cel mai strâns legată, în special prin reședința sa obișnuită. (3) În cazul persoanei care nu are nicio cetățenie, trimiterea la legea națională este înțeleasă ca fiind făcută la legea statului unde are reședința obișnuită. (4) Prevederile alin.(3) sunt aplicabile și în cazul refugiaților, potrivit dispozițiilor speciale și convențiilor internaționale la care România este parte. Determinarea și proba cetățeniei Art. 2.569. – Determinarea și proba cetățeniei se fac în conformitate cu legea statului a cărui cetățenie se invocă. Determinarea și proba reședinței obișnuite Art. 2.570. – (1) În sensul prezentei cărți, reședința obișnuită este în statul în care persoana își are locuința sau așezarea principală, chiar dacă nu a îndeplinit formalitățile legale de înregistrare. Pentru determinarea locuinței sau așezării principale vor fi avute în vedere acele circumstanțe personale și profesionale care indică legături durabile cu acest stat sau intenția de a stabili asemenea legături. (2) Dovada reședinței obișnuite se poate face cu orice mijloace de probă. Naționalitatea persoanei juridice Art. 2.571. – (1) Persoana juridică are naționalitatea statului pe al cărui teritoriu și-a stabilit, potrivit actului constitutiv, sediul social. (2) Dacă există sedii în mai multe state, determinant pentru a identifica naționalitatea persoanei juridice este sediu real. (3) Prin sediu real se înțelege locul unde se află centrul principal de conducere și de gestiune a activității statutare, chiar dacă hotărârile organului respectiv sunt adoptate potrivit directivelor transmise de acționari sau asociați din alte state. (4) Cu toate acestea, dacă dreptul străin astfel determinat retrimite la dreptul statului în conformitate cu care a fost constituită persoana juridică, este aplicabil dreptul acestui din urmă stat. TITLUL II Conflicte de legi CAPITOLUL I Persoane Secțiunea 1 Persoana fizică Legea aplicabilă stării civile și capacității Art. 2.572. – (1) Starea civilă și capacitatea persoanei fizice sunt cârmuite de legea sa națională, dacă prin dispoziții speciale nu se prevede altfel. 452 (2) Incapacitățile speciale referitoare la un anumit raport juridic sunt supuse legii aplicabile acelui raport juridic. Începutul și încetarea personalității Art. 2.573. – Începutul și încetarea personalității sunt determinate de legea națională a fiecărei persoane. Declararea judecătorească a morții Art. 2.574. – Declararea morții, stabilirea decesului și a datei prezumate a morții, precum și prezumția că cel dispărut este în viață, sunt cârmuite de ultima lege națională a persoanei dispărute. Dacă această lege nu poate fi identificată, se aplică legea română. Dobândirea majoratului Art. 2.575. – Apartenența unei persoane la o nouă lege națională nu aduce atingere majoratului dobândit potrivit legii care îi era anterior aplicabilă. Numele Art. 2.576. – (1) Numele persoanei este cârmuit de legea sa națională. (2) Cu toate acestea, stabilirea numelui copilului la naștere este cârmuită, la alegere, fie de legea statului a cărui cetățenie comună o au atât părinții, cât și copilul, fie de legea statului unde copilul s-a născut și locuiește de la naștere. (3) Ocrotirea împotriva actelor de încălcare a dreptului la nume, săvârșite în România, este asigurată potrivit legii române. Drepturile inerente ființei umane Art. 2.577. – Existența și conținutul drepturilor inerente ființei umane sunt supuse legii naționale a persoanei fizice. Legea aplicabilă ocrotirii majorului Art. 2.578. – (1) Măsurile de ocrotire a persoanei cu capacitate deplină de exercițiu sunt supuse legii statului unde aceasta are reședința obișnuită la data deschiderii tutelei sau la data luării unei alte măsuri de ocrotire. (2) În mod excepțional, în măsura în care este necesar pentru ocrotirea persoanei fizice, autoritatea competentă poate să aplice sau să ia în considerare legea altui stat, cu care situația juridică prezintă cele mai strânse legături. (3) Legea prevăzută la alin.(1) cârmuiește și existența, întinderea, modificarea și stingerea puterii de reprezentare încredințată de persoana cu capacitate deplină de exercițiu, pentru situația în care nu se va putea îngriji de interesele sale, din cauza alienației ori debilității mintale sau din alte cauze. Ea poate însă alege una dintre următoarele legi: a) legea națională; b) legea unei reședințe obișnuite anterioare; c) legea statului unde sunt situate bunurile, în ceea ce privește măsurile de ocrotire cu privire la bunuri. (4) Măsurile ce se iau cu privire la persoana ocrotită ori bunurile sale sunt supuse legii statului ale cărui autorități îndrumă și supraveghează exercitarea ocrotirii de către cei în drept. Ocrotirea terților Art. 2.579. – (1) Persoana care, potrivit legii naționale, este lipsită de capacitate sau are capacitate de exercițiu restrânsă, nu poate să opună această cauză de 453 nevaliditate celui care l-a socotit, cu bună-credință, ca fiind deplin capabil în conformitate cu legea locului unde actul a fost întocmit. Această regulă nu se aplică actelor juridice referitoare la familie, moștenire și la transmiterea imobilelor. (2) De asemenea, lipsa calității de reprezentant, stabilită potrivit legii aplicabile ocrotirii persoanei fizice, nu poate fi opusă terțului care cu bună-credință s-a încrezut în această calitate, potrivit legii locului unde actul a fost întocmit, dacă actul a fost încheiat între prezenți și pe teritoriul aceluiași stat. Secțiunea a 2-a Persoana juridică Legea aplicabilă statutului organic Art. 2.580. – (1) Statutul organic al persoanei juridice este cârmuit de legea sa națională. (2) Statutul organic al sucursalei înființate de către persoana juridică într-o altă țară este supus legii naționale a acesteia. (3) Statutul organic al filialei este supus legii statului pe al cărui teritoriu și-a stabilit propriul sediu, independent de legea aplicabilă persoanei juridice care a înființat-o. Domeniul de aplicare a legii naționale Art. 2.581. – Legea statutului organic al persoanei juridice cârmuiește îndeosebi: a) capacitatea acesteia; b) modul de dobândire și de pierdere a calității de asociat; c) drepturile și obligațiile ce decurg din calitatea de asociat; d) modul de alegere, competențele și funcționarea organelor de conducere ale persoanei juridice; e) reprezentarea acesteia prin intermediul organelor proprii; f) răspunderea persoanei juridice și a organelor ei față de terți; g) modificarea actelor constitutive; h) dizolvarea și lichidarea persoanei juridice. Recunoașterea persoanelor juridice străine Art. 2.582. – (1) Persoanele juridice străine cu scop patrimonial, valabil constituite în statul a cărui naționalitate o au, sunt recunoscute de plin drept în România. (2) Persoanele juridice străine fără scop patrimonial pot fi recunoscute în România, pe baza aprobării prealabile a Guvernului, prin hotărâre judecătorească, sub condiția reciprocității, dacă sunt valabil constituite în statul a cărui naționalitate o au, iar scopurile statutare pe care le urmăresc nu contravin ordinii sociale și economice din România. (3) Hotărârea de recunoaștere se publică în Monitorul Oficial al României și într-un ziar central și este supusă apelului în termen de 60 de zile de la data ultimei publicări. (4) Apelul poate fi exercitat de orice persoană interesată pentru neîndeplinirea oricăreia dintre condițiile prevăzute la alin.(2). Efectele recunoașterii persoanelor juridice străine Art. 2.583. – (1) O persoană juridică străină care este recunoscută beneficiază de toate drepturile care decurg din legea statutului ei organic, în afară de cele pe care statul care face recunoașterea le refuză prin dispozițiile sale legale. 454 (2) Persoana juridică străină recunoscută în România își desfășoară activitatea pe teritoriul țării în condițiile stabilite de legea română referitoare la exercitarea activităților economice, sociale, culturale sau de altă natură. Legea aplicabilă fuziunii persoanelor juridice Art. 2.584. – Fuziunea unor persoane juridice de naționalități diferite poate fi realizată dacă sunt îndeplinite cumulativ condițiile prevăzute de legile naționale aplicabile statutului lor organic. CAPITOLUL II Familia Secțiunea 1 Căsătoria §1. Încheierea căsătoriei Legea aplicabilă promisiunii de căsătorie Art. 2.585. – (1) Condițiile de fond cerute pentru încheierea promisiunii de căsătorie sunt determinate de legea națională a fiecăruia dintre viitorii soți la data încheierii promisiunii. (2) Efectele promisiunii de căsătorie sunt cârmuite de: a) legea reședinței obișnuite a viitorilor soți de la data promisiunii de căsătorie; b) legea națională comună a viitorilor soți, în lipsa reședinței obișnuite; c) legea română, în lipsa legii naționale comune. Legea aplicabilă condițiilor de fond ale căsătoriei Art. 2.586. – (1) Condițiile de fond cerute pentru încheierea căsătoriei sunt determinate de legea națională a fiecăruia dintre viitorii soți la momentul celebrării căsătoriei. (2) Dacă una dintre legile străine astfel determinată prevede un impediment la căsătorie care, potrivit dreptului român, este incompatibil cu libertatea de a încheia o căsătorie, acel impediment va fi înlăturat ca inaplicabil în cazul în care unul dintre viitorii soți este cetățean român și căsătoria se încheie pe teritoriul României. Legea aplicabilă formalităților căsătoriei Art. 2.587. – (1) Forma încheierii căsătoriei este supusă legii statului pe teritoriul căruia se celebrează. (2) Căsătoria care se încheie în fața agentului diplomatic sau funcționarului consular al României este supusă condițiilor de formă ale legii române. Legea aplicabilă nulității căsătoriei Art. 2.588. – (1) Legea care reglementează cerințele legale pentru încheierea căsătoriei se aplică nulității căsătoriei și efectelor acestei nulități. (2) Nulitatea unei căsătorii încheiată în străinătate cu încălcarea condițiilor de formă poate fi admisă în România numai dacă sancțiunea nulității este prevăzută și în legea română. 455 §2. Efectele căsătoriei Legea aplicabilă efectelor generale ale căsătoriei Art. 2.589. – (1) Efectele generale ale căsătoriei sunt supuse legii reședinței obișnuite comune a soților, iar, în lipsă, legii cetățeniei comune a soților. În lipsa cetățeniei comune, se aplică legea statului pe teritoriul căruia căsătoria a fost celebrată. (2) Legea determinată potrivit alin.(1) se aplică atât efectelor personale, cât și efectelor patrimoniale ale căsătoriei pe care legea le reglementează și de la care soții nu pot deroga indiferent de regimul matrimonial ales de ei. (3) Prin excepție de la prevederile alin.(2), drepturile soților asupra locuinței familiei, precum și regimul unor acte juridice asupra acestei locuințe sunt supuse legii locului unde aceasta este situată. Legea aplicabilă regimului matrimonial Art. 2.590. – (1) Legea aplicabilă regimului matrimonial este legea aleasă de soți. (2) Ei pot alege: a) legea statului pe teritoriul căruia unul dintre ei își are reședința obișnuită la data alegerii; b) legea statului a cărui cetățenie o are oricare dintre ei la data alegerii; c) legea statului unde își stabilesc prima reședință obișnuită comună după celebrarea căsătoriei. Convenția de alegere a legii aplicabile regimului matrimonial Art. 2.591. – (1) Convenția de alegere a legii aplicabile regimului matrimonial se poate încheia fie înainte de celebrarea căsătoriei, fie la momentul încheierii căsătoriei, fie în timpul căsătoriei. (2) Condițiile de formă ale convenției de alegere a legii aplicabile sunt cele prevăzute fie de legea aplicabilă regimului matrimonial, fie de legea locului unde aceasta se încheie. În toate cazurile, alegerea legii aplicabile trebuie să fie expresă și constatată printr-un înscris semnat și datat de soți sau să rezulte în mod neîndoielnic din clauzele unei convenții matrimoniale. Atunci când este aplicabilă legea română, trebuie respectate condițiile de formă prevăzute pentru validitatea convenției matrimoniale. (3) Soții pot alege oricând o altă lege aplicabilă regimului matrimonial, cu respectarea condițiilor prevăzute la alin.(2). Legea nouă produce efecte numai pentru viitor, dacă soții nu au dispus altfel, și nu poate prejudicia, în niciun caz, drepturile terților. Determinarea obiectivă a legii aplicabile regimului matrimonial Art. 2.592. – Dacă soții nu au ales legea aplicabilă, regimul lor matrimonial este supus legii aplicabile efectelor generale ale căsătoriei. Domeniul legii aplicabile regimului matrimonial Art. 2.593. – (1) Legea aplicabilă regimului matrimonial reglementează: a) condițiile de validitate a convenției privind alegerea legii aplicabile, cu excepția capacității; b) admisibilitatea și condițiile de validitate ale convenției matrimoniale, cu 456 excepția capacității; c) limitele alegerii regimului matrimonial; d) posibilitatea schimbării regimului matrimonial și efectele acestei schimbări; e) conținutul patrimoniului fiecăruia dintre soți, drepturile soților asupra bunurilor, precum și regimul datoriilor soților; f) încetarea și lichidarea regimului matrimonial, precum și regulile privind împărțeala bunurilor comune. (2) Cu toate acestea, formarea loturilor, precum și atribuirea lor sunt supuse legii statului unde bunurile sunt situate la data partajului. Legea aplicabilă condițiilor de formă ale convenției matrimoniale Art. 2.594. – Condițiile de formă cerute pentru încheierea convenției matrimoniale sunt cele prevăzute de legea aplicabilă regimului matrimonial sau cele prevăzute de legea locului unde aceasta se încheie. Ocrotirea terților Art. 2.595. – (1) Măsurile de publicitate și opozabilitatea regimului matrimonial față de terți sunt supuse legii aplicabile regimului matrimonial. (2) Cu toate acestea, atunci când la data nașterii raportului juridic dintre un soț și un terț, aceștia aveau reședința obișnuită pe teritoriul aceluiași stat, este aplicabilă legea acestui stat, cu excepția următoarelor cazuri: a) au fost îndeplinite condițiile de publicitate sau de înregistrare prevăzute de legea aplicabilă regimului matrimonial; b) terțul cunoștea, la data nașterii raportului juridic, regimul matrimonial sau l-a ignorat cu imprudență din partea sa; c) au fost respectate regulile de publicitate imobiliară prevăzute de legea statului pe teritoriul căruia este situat imobilul. Schimbarea reședinței obișnuite sau a cetățeniei Art. 2.596. – (1) Legea reședinței obișnuite comune sau legea cetățeniei comune a soților continuă să reglementeze efectele căsătoriei în cazul în care unul dintre ei își schimbă, după caz, reședința obișnuită sau cetățenia. (2) Dacă ambii soți își schimbă reședința obișnuită sau, după caz, cetățenia, legea comună a noii reședințe obișnuite sau a noii cetățenii se aplică regimului matrimonial numai pentru viitor, dacă soții nu au convenit altfel, și, în niciun caz, nu poate prejudicia, drepturile terților. (3) Cu toate acestea, dacă soții au ales legea aplicabilă regimului matrimonial, ea rămâne aceeași, chiar dacă soții își schimbă reședința obișnuită sau cetățenia. §3. Desfacerea căsătoriei Alegerea legii aplicabile divorțului Art. 2.597. – Soții pot alege de comun acord una dintre următoarele legi aplicabile divorțului: a) legea statului pe teritoriul căruia soții au reședința obișnuită comună la data convenției de alegere a legii aplicabile; b) legea statului pe teritoriul căruia soții au avut ultima reședința obișnuită 457 comună, dacă cel puțin unul dintre ei mai locuiește acolo la data convenției de alegere a legii aplicabile; c) legea statului al cărui cetățean este unul dintre soți; d) legea statului pe teritoriul căruia soții au locuit cel puțin 3 ani; e) legea română. Data convenției de alegere a legii aplicabile Art. 2.598. – (1) Convenția de alegere a legii aplicabile divorțului se poate încheia sau modifica cel mai târziu până la data sesizării autorității competente să pronunțe divorțul. (2) Cu toate acestea, instanța judecătorească poate să ia act de acordul soților cel mai târziu până la primul termen de judecată la care părțile au fost legal citate. Forma convenției de alegere a legii aplicabile Art. 2.599. – Convenția de alegere a legii aplicabile divorțului trebuie încheiată în scris, semnată și datată de soți. Legea aplicabilă divorțului Art. 2.600. – (1) În lipsa alegerii legii de către soți, legea aplicabilă divorțului este: a) legea statului pe teritoriul căruia soții au reședința obișnuită comună la data introducerii cererii de divorț; b) în lipsa reședinței obișnuite comune, legea statului pe teritoriul căruia soții au avut ultima reședință obișnuită comună, dacă cel puțin unul dintre soți mai are reședința obișnuită pe teritoriul acestui stat la data introducerii cererii de divorț; c) în lipsa reședinței obișnuite comune a unuia dintre soți pe teritoriului statului unde soții au avut ultima reședință obișnuită comună, legea cetățeniei comune a soților la data introducerii cererii de divorț; d) în lipsa legii cetățeniei comune a soților, legea ultimei cetățenii comune a soților, dacă cel puțin unul dintre ei are această cetățenie la data introducerii cererii de divorț; e) legea română, în toate celelalte cazuri. (2) Dacă legea străină, astfel determinată, nu permite divorțul ori îl admite în condiții deosebit de restrictive, se aplică legea română, în cazul în care unul dintre soți este, la data cererii de divorț, cetățean român sau are reședința obișnuită în România. (3) Prevederile alin. (2) sunt aplicabile și în cazul în care divorțul este cârmuit de legea aleasă de soți. Recunoașterea divorțului prin denunțare unilaterală Art. 2.601. – Actul întocmit în străinătate, prin care se constată voința unilaterală a bărbatului de a desface căsătoria, fără ca femeia să aibă un drept egal, nu poate fi recunoscut în România, cu excepția cazului în care: a) actul a fost întocmit cu respectarea tuturor condițiilor de fond și de formă prevăzute de legea străină aplicabilă; b) femeia a acceptat în mod liber și neechivoc această modalitate de desfacere a căsătoriei; c) nu există niciun alt motiv de refuz a recunoașterii pe teritoriul României a hotărârii prin care s-a încuviințat desfacerea căsătoriei în această modalitate. 458 Legea aplicabilă separației de corp Art. 2.602. – Legea care cârmuiește divorțul se aplică în mod corespunzător și separației de corp. Secțiunea a 2-a Filiația § 1. Filiația copilului din căsătorie Legea aplicabilă Art. 2.603. – (1) Filiația copilului din căsătorie se stabilește potrivit legii care, la data când s-a născut, cârmuiește efectele generale ale căsătoriei părinților săi. (2) Dacă, înainte de nașterea copilului, căsătoria părinților a încetat sau a fost desfăcută, se aplică legea care, la data încetării sau desfacerii, îi cârmuia efectele. (3) Legea arătată se aplică, de asemenea, tăgăduirii paternității copilului născut din căsătorie, precum și dobândirii numelui de către copil. Legitimarea copilului Art. 2.604. – În cazul în care părinții sunt în drept să procedeze la legitimarea prin căsătorie subsecventă a copilului născut anterior, condițiile cerute în acest scop sunt cele prevăzute de legea care se aplică efectelor generale ale căsătoriei. §2. Filiația copilului din afara căsătoriei Legea aplicabilă Art. 2.605. – (1) Filiația copilului din afara căsătoriei se stabilește potrivit legii naționale a copilului de la data nașterii. În cazul în care copilul, cetățean străin, are și o altă cetățenie străină, se aplică legea care îi este mai favorabilă. (2) Legea prevăzută la alin.(1) se aplică îndeosebi recunoașterii filiației și efectelor ei, precum și contestării recunoașterii filiației. Răspunderea tatălui Art. 2.606. – Dreptul mamei de a cere tatălui copilului din afara căsătoriei să răspundă pentru cheltuielile din timpul sarcinii și pentru cele prilejuite de nașterea copilului este supus legii naționale a mamei. §3. Adopția Legea aplicabilă condițiilor de fond Art. 2.607. – (1) Condițiile de fond cerute pentru încheierea adopției sunt stabilite de legea națională a adoptatorului și a celui ce urmează să fie adoptat. Aceștia trebuie să îndeplinească și condițiile care sunt obligatorii, pentru ambii, stabilite de fiecare dintre cele două legi naționale arătate. (2) Condițiile de fond cerute soților care adoptă împreună sunt cele stabilite de legea care cârmuiește efectele generale ale căsătoriei lor. Aceeași lege se aplică și dacă unul dintre soți adoptă copilul celuilalt. Legea aplicabilă efectelor adopției Art. 2.608. – Efectele adopției, precum și relațiile dintre adoptator și adoptat sunt cârmuite de legea națională a adoptatorului, iar în cazul adopției consimțite de soți este aplicabilă legea care cârmuiește efectele generale ale căsătoriei. Aceeași lege 459 cârmuiește și desfacerea adopției. Legea aplicabilă formei adopției Art. 2.609. – Forma adopției este supusă legii statului pe teritoriul căruia ea se încheie. Legea aplicabilă nulității adopției Art. 2.610. – Nulitatea adopției este supusă, pentru condițiile de fond, legilor aplicabile condițiilor de fond, iar pentru nerespectarea condițiilor de formă, legii aplicabile formei adopției. Secțiunea a 3-a Autoritatea părintească. Protecția copiilor Legea aplicabilă Art. 2.611. – Legea aplicabilă se stabilește potrivit Convenției privind competența, legea aplicabilă, recunoașterea, executarea și cooperarea cu privire la răspunderea părintească și măsurile privind protecția copiilor, adoptată la Haga la 19 octombrie 1996, ratificată prin Legea nr. 361/2007, publicată în Monitorul Oficial al României, Partea I, nr. 895 din 28 decembrie 2007. Secțiunea a 4-a Obligația de întreținere Legea aplicabilă Art. 2.612. – Legea aplicabilă obligației de întreținere se determină potrivit reglementărilor dreptului comunitar. CAPITOLUL III Bunurile Secțiunea 1 Dispoziții generale Legea aplicabilă bunurilor Art. 2.613. – (1) Posesia, dreptul de proprietate și celelalte drepturi reale asupra bunurilor, inclusiv cele de garanții reale, sunt cârmuite de legea locului unde acestea sunt situate sau se află, afară numai dacă prin dispoziții speciale se prevede altfel. (2) Platformele și alte instalații durabile de exploatare a resurselor submarine situate pe platoul continental al unui stat sunt considerate, în înțelesul prezentului capitol, ca bunuri imobile. Legea aplicabilă patrimoniului de afectațiune Art. 2.614. – Legea aplicabilă unei mase patrimoniale afectate unei destinații speciale, profesionale sau de altă natură, este legea statului cu care această masă patrimonială are cele mai strânse legături. 460 Legea aplicabilă revendicării bunurilor mobile Art. 2.615. – (1) Revendicarea unui bun furat sau exportat ilegal este supusă, la alegerea proprietarului originar, fie legii statului pe teritoriul căruia se afla bunul la momentul furtului sau exportului, fie legii statului pe teritoriul căruia se află bunul la momentul revendicării. (2) Cu toate acestea, dacă legea statului pe teritoriul căruia bunul se afla la momentul furtului sau exportului nu cuprinde dispoziții privind protecția terțului posesor de bună-credință, acesta poate invoca protecția pe care i-o conferă legea statului pe teritoriul căruia bunul se află la momentul revendicării. (3) Prevederile alin.(1) și (2) sunt aplicabile și bunurilor furate sau exportate ilegal din patrimonial cultural național al unui stat. Legea aplicabilă uzucapiunii mobiliare Art. 2.616. – (1) Uzucapiunea este cârmuită de legea statului unde bunul se afla la începerea termenului de posesie, prevăzut în acest scop. (2) În cazul în care bunul a fost adus într-un alt stat, unde se împlinește durata termenului de uzucapiune, posesorul poate cere să se aplice legea acestui din urmă stat, dacă sunt reunite, cu începere de la data deplasării bunului în acel stat, toate condițiile cerute de menționata lege. Secțiunea a 2-a Bunurile mobile corporale Legea aplicabilă Art. 2.617. – Constituirea, transmiterea sau stingerea drepturilor reale asupra unui bun care și-a schimbat așezarea sunt cârmuite de legea locului unde acesta se afla în momentul când s-a produs faptul juridic care a generat, a modificat sau a stins dreptul respectiv. Legea aplicabilă bunului aflat în curs de transport Art. 2.618. – Bunul aflat în curs de transport este supus legii statului de unde a fost expediat, afară numai dacă: a) părțile interesate au ales, prin acordul lor, o altă lege, care devine astfel aplicabilă; b) bunul este depozitat într-un antrepozit sau pus sub sechestru în temeiul unor măsuri asigurătorii sau ca urmare a unei vânzări silite, în aceste cazuri fiind aplicabilă, pe perioada depozitului sau sechestrului, legea locului unde a fost reașezat temporar; c) bunul face parte dintre cele personale ale unui pasager, fiind în acest caz supus legii sale naționale. Rezerva dreptului de proprietate Art. 2.619. – Condițiile și efectele care decurg din rezerva dreptului de proprietate referitor la un bun destinat exportului sunt cârmuite, dacă părțile nu au convenit altfel, de legea statului exportator. 461 Secțiunea a 3-a Mijloacele de transport Legea aplicabilă Art. 2.620. – (1) Constituirea, transmiterea sau stingerea drepturilor reale asupra unui mijloc de transport sunt supuse: a) legii pavilionului pe care îl arborează nava sau legii statului de înmatriculare a aeronavei; b) legii aplicabile statutului organic al întreprinderii de transport pentru vehiculele feroviare și rutiere din patrimoniul ei. (2) Legea menționată la alin.(1) se aplică deopotrivă: a) bunurilor aflate în mod durabil la bord, formându-i dotarea tehnică; b) creanțelor care au ca obiect cheltuielile efectuate pentru asistența tehnică, întreținerea, repararea sau renovarea mijlocului de transport. Domeniul de aplicare Art. 2.621. – Legea pavilionului navei sau statului de înmatriculare a aeronavei cârmuiește îndeosebi: a) puterile, competențele și obligațiile comandantului navei sau aeronavei; b) contractul de angajare a personalului navigant, dacă părțile nu au ales o altă lege; c) răspunderea armatorului navei sau întreprinderii de transport aerian pentru faptele și actele comandantului și echipajului; d) drepturile reale și de garanție asupra navei sau aeronavei, precum și formele de publicitate privitoare la actele prin care se constituie, se transmit și se sting asemenea drepturi. Secțiunea a 4-a Titlurile de valoare Legea aplicabilă titlurilor de valoare Art. 2.622. – (1) Emiterea de acțiuni sau obligațiuni, nominative sau la purtător este supusă legii aplicabile statutului organic al persoanei juridice emitente. (2) Condițiile și efectele transmiterii unui titlu de valoare dintre cele menționate la alin.(1) sunt supuse: a) legii aplicabile statutului organic al persoanei juridice emitente, cât privește titlul nominativ; b) legii locului de plată a titlului la ordin; c) legii locului unde se află titlul la purtător în momentul transmiterii, în raporturile dintre posesorii succesivi, precum și dintre aceștia și terțele persoane. Legea aplicabilă titlului reprezentativ al mărfii Art. 2.623. – (1) Legea menționată expres în cuprinsul unui titlu de valoare stabilește dacă acesta întrunește condițiile spre a fi un titlu reprezentativ al mărfii pe care o specifică. În lipsa unei asemenea precizări, natura titlului se determină potrivit legii statului în care își are sediul întreprinderea emitentă. (2) Dacă titlul reprezintă marfa, legea care i se aplică, în calitatea sa de bun mobil, potrivit alin. (1), cârmuiește drepturile reale referitoare la marfa pe care 462 o specifică. Secțiunea a 5-a Bunurile necorporale Legea aplicabilă operelor de creație intelectuală Art. 2.624. – (1) Nașterea, conținutul și stingerea drepturilor de autor asupra unei opere de creație intelectuală sunt supuse legii statului unde aceasta a fost pentru întâia oară adusă la cunoștința publicului prin publicare, reprezentare, expunere, difuzare sau în alt mod adecvat. (2) Operele de creație intelectuală nedivulgate sunt supuse legii naționale a autorului. Legea aplicabilă dreptului de proprietate industrială Art. 2.625. – Nașterea, conținutul și stingerea dreptului de proprietate industrială sunt supuse legii statului unde s-a efectuat depozitul ori înregistrarea sau unde s-a depus cererea de depozit sau de înregistrare. Secțiunea a 6-a Formele de publicitate Legea aplicabilă Art. 2.626. – (1) Formele de publicitate, realizate în orice mod, referitoare la bunuri, sunt supuse legii aplicabile la data și locul unde se îndeplinesc, afară numai dacă prin dispoziții speciale se prevede altfel. (2) Formele de publicitate, precum și cele cu efect constitutiv de drepturi referitoare la un bun imobil sunt supuse legii statului unde acesta se găsește situat, chiar dacă temeiul juridic al nașterii, transmiterii, restrângerii sau stingerii dreptului real ori garanției reale s-a constituit prin aplicarea altei legi. Secțiunea a 7-a Ipotecile mobiliare Aplicarea legii locului unde se află bunul Art. 2.627. – Condițiile de validitate, publicitatea și efectele acesteia sunt supuse legii locului unde se află bunul la data încheierii contractului de ipotecă mobiliară. Aplicarea legii locului unde se află debitorul Art. 2.628. – (1) Prin excepție de la prevederile art.2.627, se aplică legea locului unde se află debitorul, în cazul: a) unui bun mobil corporal care, potrivit destinației sale, este utilizat în mai multe state, dacă prin dispoziții speciale nu se prevede altfel; b) unui bun mobil necorporal; c) unui titlu de valoare negociabil care nu este în posesia creditorului. Cu toate acestea, în cazul acțiunilor, părților sociale și obligațiunilor se aplică legea statutului organic al emitentului, cu excepția cazului în care aceste titluri de valoare sunt tranzacționate pe o piață organizată, caz în care se aplică legea statului în care funcționează piața respectivă. (2) Se consideră că debitorul se află în statul în care acesta are reședința 463 obișnuită sau, după caz, sediul social la data încheierii contractului de ipotecă mobiliară. Legea aplicabilă în cazul resurselor naturale Art. 2.629. – Condițiile de validitate, publicitatea și efectele ipotecii asupra resurselor minerale, petrolului sau gazelor ori asupra unei creanțe rezultate din vânzarea acestora la sursă, care se naște de la data extragerii bunurilor sau de la data la care sumele obținute din vânzare sunt virate în cont, sunt supuse legii locului unde se află exploatarea. Situațiile speciale privind legea aplicabilă publicității ipotecii mobiliare Art. 2.630. – (1) Ipoteca înregistrată potrivit legii locului unde se află bunul își conservă rangul de prioritate în alt stat, dacă au fost îndeplinite și formele de publicitate prevăzute de legea acestui stat: a) înainte să înceteze rangul de prioritate dobândit potrivit legii aplicabile la data constituirii ipotecii; b) în termen de cel mult 60 de zile de la data la care bunul a intrat în statul respectiv sau în termen de cel mult 15 zile de la data la care creditorul a cunoscut acest fapt. (2) Prevederile alin.(1) sunt aplicabile în mod corespunzător și în cazul în care ipoteca a fost înregistrată potrivit legii locului unde se află debitorul. Termenele prevăzute la alin.(1) lit. b) se calculează, după caz, de la data la care debitorul își stabilește reședința obișnuită ori, după caz, sediul social în statul respectiv sau de la data la care creditorul a cunoscut acest fapt. (3) Cu toate acestea, ipoteca mobiliară nu va fi opozabilă terțului care a dobândit cu titlu oneros un drept asupra bunului fără să fi cunoscut existența ipotecii mobiliare și mai înainte ca aceasta să fi devenit opozabilă potrivit alin.(1) și (2). Lipsa publicității în străinătate Art. 2.631. – (1) Daca legea străină care reglementează rangul ipotecii mobiliare nu prevede formalități de publicitate și bunul nu este în posesia creditorului, ipoteca mobiliară are rang inferior: a) ipotecii asupra unei creanțe constând într-o sumă de bani plătibilă în România; b) ipotecii asupra unui bun mobil corporal, care a fost constituită atunci când bunul se afla în România sau asupra unui titlu negociabil. (2) Cu toate acestea, ipoteca mobiliară își conservă rangul de prioritate, dacă este înregistrată, potrivit legii române, înaintea constituirii ipotecii menționate la alin. (1) lit. a) sau b). Legea aplicabilă operațiunilor asimilate ipotecilor mobiliare Art. 2.632. – (1) Dispozițiile prezentei secțiuni, referitoare la publicitate și efectele acesteia, sunt aplicabile, în mod corespunzător, ținând seama de natura bunurilor mobile, și operațiunilor asimilate, potrivit legii, ipotecii mobiliare. (2) Pentru determinarea legii aplicabile se ia în considerare data încheierii operațiunii asimilate ipotecii mobiliare. 464 CAPITOLUL IV Moștenirea Legea aplicabilă Art. 2.633. – Moștenirea este supusă legii statului pe teritoriul căruia defunctul a avut, la data morții, reședința obișnuită. Alegerea legii aplicabile Art. 2.634. – (1) O persoană poate să aleagă, ca lege aplicabilă moștenirii în ansamblul ei, legea statului a cărui cetățenie o are. (2) Existența și validitatea consimțământului declarației de alegere a legii aplicabile sunt supuse legii alese pentru a cârmui moștenirea. (3) Declarația de alegere a legii aplicabile se poate face în oricare din formele prevăzute pentru validitatea testamentului. Aceeași lege cârmuiește și condițiile de formă pentru modificarea sau revocarea declarației. Legea aplicabilă formei testamentului Art. 2.635. – Întocmirea, modificarea sau revocarea testamentului sunt considerate valabile dacă actul respectă condițiile de formă aplicabile, fie la data când a fost întocmit, modificat sau revocat, fie la data decesului testatorului, conform oricăreia dintre legile următoare: a) legea națională a testatorului; b) legea reședinței obișnuite a acestuia; c) legea locului unde actul a fost întocmit, modificat sau revocat; d) legea situației imobilului ce formează obiectul testamentului; e) legea instanței sau a organului care îndeplinește procedura de transmitere a bunurilor moștenite. Domeniul de aplicare a legii moștenirii Art. 2.636. – Legea aplicabilă moștenirii stabilește îndeosebi: a) momentul și locul deschiderii moștenirii; b) persoanele cu vocație de a moșteni; c) calitățile cerute pentru a moșteni; d) exercitarea posesiei asupra bunurilor rămase de la defunct; e) condițiile și efectele opțiunii succesorale; f) întinderea obligației moștenitorilor de a suporta pasivul; g) drepturile statului asupra succesiunii vacante; h) condițiile de fond ale testamentului, modificarea și revocarea unei dispoziții testamentare, precum și incapacitățile speciale de a dispune sau de a primi prin testament; i) partajul succesoral. CAPITOLUL V Actul juridic Legea aplicabilă condițiilor de fond Art. 2.637. – (1) Condițiile de fond ale actului juridic sunt stabilite de legea aleasă de părți sau, după caz, de autorul său. 465 (2) Alegerea legii aplicabile actului trebuie să fie expresă ori să rezulte neîndoielnic din cuprinsul acestuia sau din circumstanțe. (3) Părțile pot alege legea aplicabilă totalității sau numai unei anumite părți a actului juridic. (4) Înțelegerea privind alegerea legii aplicabile poate fi modificată ulterior încheierii actului. Modificarea are efect retroactiv, fără să poată totuși: a) să infirme validitatea formei acestuia; sau b) să aducă atingere drepturilor dobândite între timp de terți. Legea aplicabilă în lipsa alegerii Art. 2.638. – (1) În lipsa alegerii, se aplică legea statului cu care actul juridic prezintă legăturile cele mai strânse, iar dacă această lege nu poate fi identificată, se aplică legea locului unde actul juridic a fost încheiat. (2) Se consideră că există atare legături cu legea statului în care debitorul prestației caracteristice sau, după caz, autorul actului are, la data încheierii actului, după caz, reședința obișnuită, fondul de comerț sau sediul social. Legea aplicabilă condițiilor de formă Art. 2.639. – (1) Condițiile de formă ale unui act juridic sunt stabilite de legea care îi cârmuiește fondul. (2) Actul se consideră totuși valabil din punct de vedere al formei, dacă îndeplinește condițiile prevăzute de una dintre legile următoare: a) legea locului unde a fost întocmit; b) legea cetățeniei sau legea reședinței obișnuite a persoanei care l-a consimțit; c) legea aplicabilă potrivit dreptului internațional privat al autorității care examinează validitatea actului juridic. (3) În cazul în care legea aplicabilă condițiilor de fond ale actului juridic impune, sub sancțiunea nulității, o anumită formă solemnă, nicio altă lege dintre cele menționate la alin.(2) nu poate să înlăture această cerință, indiferent de locul întocmirii actului. CAPITOLUL VI Obligațiile Legea aplicabilă obligațiilor contractuale Art. 2.640. – (1) Legea aplicabilă obligațiilor contractuale se determină potrivit reglementărilor dreptului comunitar. (2) În materiile care nu intră sub incidența reglementărilor comunitare sunt aplicabile dispozițiile prezentului Cod civil privind legea aplicabilă actului juridic, dacă nu se prevede altfel prin convenții internaționale sau prin dispoziții speciale. Legea aplicabilă obligațiilor extracontractuale Art. 2.641. – (1) Legea aplicabilă obligațiilor extracontractuale se determină potrivit reglementărilor dreptului comunitar. (2) În materiile care nu intră sub incidența reglementărilor comunitare, se aplică legea care cârmuiește fondul raportului juridic preexistent între părți, dacă nu se prevede altfel prin convenții internaționale sau prin dispoziții speciale. 466 Răspunderea pentru atingeri aduse personalității Art. 2.642. – (1) Pretențiile de reparații întemeiate pe o atingere adusă vieții private sau personalității, inclusiv prin mass-media, sau orice alt mijloc public de informare sunt cârmuite, la alegerea persoanei lezate, de: a) legea statului reședinței sale obișnuite; b) legea statului în care s-a produs rezultatul păgubitor; c) legea statului în care autorul daunei își are reședința obișnuită ori sediul social. (2) În cazurile prevăzute la alin.(1) lit. a) și b) se cere și condiția ca autorul daunei să fi trebuit în mod rezonabil să se aștepte ca efectele atingerii aduse personalității să se producă în unul dintre acele două state. (3) Dreptul la replică împotriva daunelor aduse personalității este supus legii statului în care a apărut publicația sau de unde s-a difuzat emisiunea. Stingerea obligațiilor Art. 2.643. – (1) Delegația și novația sunt supuse legii aplicabile obligației care le formează obiectul. (2) Compensația este supusă legii aplicabile creanței căreia i se opune stingerea, parțială sau totală, prin compensație. Pluralitatea de debitori Art. 2.644. – Creditorul care își valorifică drepturile împotriva mai multor debitori trebuie să se conformeze legii aplicabile în raporturile sale cu fiecare dintre ei. Dreptul de regres Art. 2.645. – (1) Dreptul unui debitor de a exercita regresul împotriva unui codebitor există numai dacă legile aplicabile ambelor datorii îl admit. (2) Condițiile de exercitare a regresului sunt determinate de legea aplicabilă datoriei pe care codebitorul o are față de creditorul urmăritor. (3) Raporturile dintre creditorul care a fost dezinteresat și debitorul plătitor sunt supuse legii aplicabile datoriei acestuia din urmă. (4) Dreptul unei instituții publice de a exercita regresul este stabilit de legea sa organică. Admisibilitatea și exercițiul regresului sunt cârmuite de dispozițiile alin.(2) și (3). Moneda de plată Art. 2.646. – (1) Moneda de plată este definită de legea statului care a emis-o. (2) Efectele pe care moneda le exercită asupra întinderii unei datorii sunt determinate de legea aplicabilă datoriei. (3) Legea statului în care trebuie efectuată plata determină în ce anume monedă urmează ca ea să fie făcută, afară numai dacă, în raporturile de drept internațional privat născute din contract, părțile au convenit o altă monedă de plată. 467 CAPITOLUL VII Cambia, biletul la ordin și cecul Secțiunea 1 Dispoziții generale Legea aplicabilă capacității Art. 2.647. – Persoana care, potrivit legii sale naționale, este lipsită de capacitatea de a se angaja prin cambie, bilet la ordin sau cec, se obligă totuși valabil printr-un asemenea titlu, dacă semnătura a fost dată într-un stat a cărui lege îl consideră capabil pe subscriitor. Legea aplicabilă condițiilor de formă Art. 2.648. – (1) Angajamentul asumat în materie de cambie, bilet la ordin sau cec este supus condițiilor de formă ale legii statului unde angajamentul a fost subscris. În materie de cec, îndeplinirea condițiilor de formă prevăzute de legea locului plății este suficientă. (2) Dacă angajamentul este nevalabil, potrivit legii prevăzute la alin.(1), dar se conformează legii statului unde are loc subscrierea unui angajament ulterior, neregularitatea de formă a primului angajament nu infirmă validitatea celui ulterior. Legea aplicabilă acțiunii în regres Art. 2.649. – Termenele stabilite pentru exercitarea acțiunii în regres sunt determinate, față de orice semnatar, de legea locului unde titlul a luat naștere. Legea aplicabilă protestului Art. 2.650. – Forma și termenele de protest, cât și condițiile de formă ale unor acte necesare pentru exercitarea sau conservarea drepturilor în materie de cambie, bilet la ordin sau cec sunt stabilite de legea statului unde trebuie întocmit protestul sau un alt act necesar. Secțiunea a 2-a Cambia și biletul la ordin Legea aplicabilă efectelor obligațiilor Art. 2.651. – (1) Efectele obligațiilor acceptantului unei cambii și semnatarului unui bilet la ordin sunt supuse legii locului unde aceste titluri sunt plătibile. (2) Efectele pe care le produc semnăturile celorlalți obligați prin cambie sau prin bilet la ordin sunt determinate de legea statului pe teritoriul căruia au fost date semnăturile. Legea aplicabilă dobândirii creanței Art. 2.652. – Legea locului unde titlul a fost constituit stabilește dacă posesorul cambiei dobândește creanța care a dat loc emisiunii titlului. Legea aplicabilă acceptării Art. 2.653. – Legea statului unde este plătibilă cambia stabilește dacă acceptarea poate fi restrânsă la o parte din sumă, precum și dacă posesorul titlului este sau nu este obligat să primească o plată parțială. 468 Legea aplicabilă în caz de pierdere sau furt Art. 2.654. – Legea statului unde cambia sau biletul la ordin sunt plătibile determină măsurile ce pot fi luate în caz de pierdere sau furt al titlului. Secțiunea a 3-a Cecul Legea aplicabilă Art. 2.655. – Legea statului unde cecul este plătibil determină persoanele asupra cărora poate fi tras un asemenea titlu. Nulitatea cecului Art. 2.656. – În cazul în care, potrivit legii aplicabile, cecul este nul din cauză că a fost tras asupra unei persoane neîndreptățite, obligațiile ce decurg din semnăturile puse pe titlu în alte state, ale căror legi nu cuprind o asemenea restricție, sunt valabile. Legea aplicabilă efectelor obligațiilor Art. 2.657. – Legea statului pe al cărui teritoriu au fost subscrise obligațiile ce decurg din cec determină efectele acestor obligații. Domeniul de aplicare Art. 2.658. – Legea statului unde cecul este plătibil determină îndeosebi: a) dacă titlul trebuie tras la vedere sau dacă poate fi tras la un anumit termen de la vedere, precum și efectele postdatării; b) termenul de prezentare; c) dacă cecul poate fi acceptat, certificat, confirmat sau vizat și care sunt efectele produse de aceste mențiuni; d) dacă posesorul poate cere și dacă este obligat să primească o plată parțială; e) dacă cecul poate fi barat sau poate să cuprindă clauza „plătibil în cont” ori o expresie echivalentă și care sunt efectele acestei barări, clauze sau expresii echivalente; f) dacă posesorul are drepturi speciale asupra provizionului și care este natura lor; g) dacă trăgătorul poate să revoce cecul sau să facă opoziție la plata acestuia; h) măsurile care pot fi luate în caz de pierdere sau de furt al cecului; i) dacă un protest sau o constatare echivalentă este necesară pentru conservarea dreptului de regres împotriva giranților, trăgătorului și celorlalți obligați. CAPITOLUL VIII Fiducia Alegerea legii aplicabile Art. 2.659. – (1) Fiducia este supusă legii alese de constituitor. (2) Dispozițiile art.2.637 sunt aplicabile. Determinarea obiectivă a legii aplicabile Art. 2.660. – În lipsa alegerii legii aplicabile, precum și în cazul în care legea aleasă nu cunoaște instituția fiduciei, se aplică legea statului cu care fiducia prezintă cele mai strânse legături. În acest scop, se ține seama îndeosebi de: a) locul de administrare a masei patrimoniale fiduciare, desemnat de 469 constituitor; b) locul situării bunurilor fiduciare; c) locul unde fiduciarul își are reședința obișnuită sau, după caz, sediul social; d) scopul fiduciei și locul unde acesta urmează să se realizeze. Domeniul de aplicare Art. 2.661. – Legea determinată potrivit art.2.659 și 2.660 este aplicabilă condițiilor de validitate, interpretării și efectelor fiduciei, precum și administrării ei. Această lege determină în special: a) desemnarea, renunțarea și înlocuirea fiduciarului, condițiile speciale pe care trebuie să le îndeplinească o persoană pentru a fi desemnată fiduciar, precum și transmiterea puterilor fiduciarului; b) drepturile și obligațiile dintre fiduciari; c) dreptul fiduciarului de a delega în tot sau în parte executarea obligațiilor sale sau exercitarea puterilor care îi revin; d) puterile fiduciarului de a administra și de a dispune de bunurile din masa patrimonială fiduciară, de a constitui garanții și de a dobândi alte bunuri; e) puterile fiduciarului de a face investiții și plasamente; f) îngrădirile cu privire la durata fiduciei, precum și cele cu privire la puterile fiduciarului de a constitui rezerve din veniturile rezultate din administrarea bunurilor; g) raporturile dintre fiduciar și beneficiar, inclusiv răspunderea personală a fiduciarului față de beneficiar; h) modificarea sau încetarea fiduciei; i) repartizarea bunurilor ce alcătuiesc masa patrimonială fiduciară; j) obligația fiduciarului de a da socoteală de modul cum a fost administrată masa patrimonială fiduciară. Situațiile speciale Art. 2.662. – Un element al fiduciei, susceptibil de a fi izolat, și în special administrarea acestuia, poate fi supus unei legi distincte. CAPITOLUL IX Prescripția extinctivă Legea aplicabilă Art. 2.663. – Prescripția extinctivă a dreptului la acțiune este supusă legii care se aplică dreptului subiectiv însuși. Dispoziții finale Data intrării în vigoare Art. 2.664. – (1) Prezentul Cod civil intră în vigoare la data care va fi stabilită în legea pentru punerea în aplicare a acestuia. (2) În termen de 12 luni de la data publicării prezentului Cod civil, Guvernul va supune Parlamentului spre adoptare proiectul de lege pentru punerea în aplicare a Codului civil. 470 Această lege a fost adoptată la data de 25 iunie 2009, în temeiul prevederilor art. 114 alin. (3) din Constituția României, republicată, în urma angajării răspunderii Guvernului în fața Camerei Deputaților și a Senatului, în ședința comună din data de 22 iunie 2009. PREȘEDINTELE CAMEREI DEPUTAȚILOR PREȘEDINTELE SENATULUI Roberta Alma Anastase Mircea Dan Geoană București, Nr.

1
 PARLAMENTUL ROMÂNIEI
 CAMERA DEPUTAȚILOR SENATUL
LEGE - CODUL PENAL
Parlamentul României adoptă prezenta lege.
2
CUPRINS
PARTEA GENERALĂ
TITLUL I
LEGEA PENALĂ ȘI LIMITELE EI DE APLICARE Art. 1 - 14
CAPITOLUL I - PRINCIPII GENERALE Art. 1 - 2
CAPITOLUL II - APLICAREA LEGII PENALE Art. 3 - 14
Secțiunea 1 Aplicarea legii penale în timp Art. 3 - 7
Secțiunea a 2-a Aplicarea legii penale în spațiu Art. 8 - 14
TITLUL II
INFRACȚIUNEA Art. 15 - 52
CAPITOLUL I - DISPOZIȚII GENERALE Art. 15 - 17
CAPITOLUL II - CAUZELE JUSTIFICATIVE Art. 18 - 22
CAPITOLUL III - CAUZELE DE NEIMPUTABILITATE Art. 23 - 30
CAPITOLUL IV - TENTATIVA Art. 31 - 33
CAPITOLUL V - UNITATEA ȘI PLURALITATEA DE INFRACȚIUNI Art. 34 - 44
CAPITOLUL VI - AUTORUL ȘI PARTICIPANȚII Art. 45 - 52
TITLUL III
PEDEPSELE Art. 53 - 106
CAPITOLUL I - CATEGORIILE PEDEPSELOR Art. 53 - 55
CAPITOLUL II - PEDEPSELE PRINCIPALE Art. 56 - 64
Secțiunea 1 Detențiunea pe viață Art. 56 - 59
Secțiunea a 2-a Închisoarea Art. 60
Secțiunea a 3-a Amenda Art. 61 - 64
CAPITOLUL III - PEDEAPSA ACCESORIE ȘI PEDEPSELE
COMPLEMENTARE
Art. 65 - 70
Secțiunea 1 Pedeapsa accesorie Art. 65
Secțiunea a 2-a Pedepsele complementare Art. 66 - 70
CAPITOLUL IV - CALCULUL DURATEI PEDEPSELOR Art. 71 - 73
CAPITOLUL V - INDIVIDUALIZAREA PEDEPSELOR Art. 74 - 106
 Secțiunea 1 Dispoziții generale Art. 74
Secțiunea a 2-a Circumstanțele atenuante și agravante Art. 75 - 79
Secțiunea a 3-a Renunțarea la aplicarea pedepsei Art. 80 - 82
Secțiunea a 4-a Amânarea aplicării pedepsei Art. 83 - 90
Secțiunea a 5-a Suspendarea executării pedepsei sub
supraveghere
Art. 91 - 98
Secțiunea a 6-a Liberarea condiționată Art. 99 - 106
3
TITLUL IV
MĂSURILE DE SIGURANȚĂ
Art. 107 - 113
CAPITOLUL I - DISPOZIȚII GENERALE Art. 107 - 108
CAPITOLUL II - REGIMUL MĂSURILOR DE SIGURANȚĂ Art. 109 - 113
TITLUL V
MINORITATEA Art. 114 - 135
CAPITOLUL I - REGIMUL RĂSPUNDERII PENALE A MINORULUI Art. 114 - 117
CAPITOLUL II - REGIMUL MĂSURILOR EDUCATIVE NEPRIVATIVE
DE LIBERTATE
Art. 118 - 124
CAPITOLUL III - REGIMUL MĂSURILOR EDUCATIVE PRIVATIVE DE
LIBERTATE
Art. 125 - 128
CAPITOLUL IV - DISPOZIȚII COMUNE Art. 129 - 135
TITLUL VI
RĂSPUNDEREA PENALĂ A PERSOANEI JURIDICE Art. 136 - 152
CAPITOLUL I - DISPOZIȚII GENERALE Art. 136 - 138
CAPITOLUL II - REGIMUL PEDEPSELOR COMPLEMENTARE
APLICATE PERSOANEI JURIDICE
Art. 139 - 146
CAPITOLUL III - DISPOZIȚII COMUNE Art. 147 - 152
TITLUL VII
CAUZELE CARE ÎNLĂTURĂ RĂSPUNDEREA PENALĂ Art. 153 - 159
TITLUL VIII
CAUZELE CARE ÎNLĂTURĂ SAU MODIFICĂ EXECUTAREA
PEDEPSEI
Art. 160 - 164
TITLUL IX
CAUZELE CARE ÎNLĂTURĂ CONSECINȚELE CONDAMNĂRII Art. 165 - 171
TITLUL X
ÎNȚELESUL UNOR TERMENI SAU EXPRESII ÎN LEGEA PENALĂ Art. 172 - 185
4
PARTEA SPECIALĂ
TITLUL I
INFRACȚIUNI CONTRA PERSOANEI Art. 186 - 226
CAPITOLUL I - INFRACȚIUNI CONTRA VIEȚII Art. 186 - 190
CAPITOLUL II - INFRACȚIUNI CONTRA INTEGRITĂȚII CORPORALE
SAU SĂNĂTĂȚII
Art. 191 - 196
CAPITOLUL III - INFRACȚIUNI SĂVÂRȘITE ASUPRA UNUI MEMBRU
DE FAMILIE
Art. 197 - 198
CAPITOLUL IV - AGRESIUNI ASUPRA FĂTULUI Art. 199 - 200
CAPITOLUL V - INFRACȚIUNI PRIVIND OBLIGAȚIA DE ASISTENȚĂ
A CELOR ÎN PRIMEJDIE
Art. 201 - 202
CAPITOLUL VI - INFRACȚIUNI CONTRA LIBERTĂȚII PERSOANEI Art. 203 - 206
CAPITOLUL VII - TRAFICUL ȘI EXPLOATAREA PERSOANELOR
VULNERABILE
Art. 207 - 215
CAPITOLUL VIII - INFRACȚIUNI CONTRA LIBERTĂȚII ȘI
INTEGRITĂȚII SEXUALE
Art. 216 – 221
CAPITOLUL IX - INFRACȚIUNI CE ADUC ATINGERE DOMICILIULUI,
VIEȚII PRIVATE ȘI CORESPONDENȚEI
Art. 222 - 226
TITLUL II
INFRACȚIUNI CONTRA PATRIMONIULUI Art. 227 - 254
CAPITOLUL I - FURTUL Art. 227 - 230
CAPITOLUL II - TÂLHĂRIA ȘI PIRATERIA Art. 231 - 235
CAPITOLUL III - INFRACȚIUNI CONTRA PATRIMONIULUI
PRIN NESOCOTIREA ÎNCREDERII
Art. 236 - 246
CAPITOLUL IV - FRAUDE COMISE PRIN SISTEME INFORMATICE ȘI
MIJLOACE DE PLATĂ ELECTRONICE
Art. 247 - 250
CAPITOLUL V - DISTRUGEREA ȘI TULBURAREA DE POSESIE Art. 251 - 254
TITLUL III
INFRACȚIUNI PRIVIND AUTORITATEA ȘI FRONTIERA DE STAT Art. 255 - 263
CAPITOLUL I - INFRACȚIUNI CONTRA AUTORITĂȚII Art. 255 - 259
CAPITOLUL II - INFRACȚIUNI PRIVIND FRONTIERA DE STAT Art. 260 – 263
TITLUL IV
INFRACȚIUNI CONTRA ÎNFĂPTUIRII JUSTIȚIEI Art. 264 - 287
TITLUL V
INFRACȚIUNI DE CORUPȚIE ȘI DE SERVICIU Art. 288 - 313
CAPITOLUL I - INFRACȚIUNI DE CORUPȚIE Art. 288 - 294
CAPITOLUL II - INFRACȚIUNI DE SERVICIU Art. 295 – 308
CAPITOLUL III - INFRACȚIUNI ÎMPOTRIVA INTERESELOR
FINANCIARE ALE COMUNITĂȚILOR EUROPENE
Art. 309 – 313
5
TITLUL VI
INFRACȚIUNI DE FALS
Art. 314 - 332
CAPITOLUL I - FALSIFICAREA DE MONEDE, TIMBRE SAU DE ALTE
VALORI
Art. 314 – 320
CAPITOLUL II - FALSIFICAREA INSTRUMENTELOR DE
AUTENTIFICARE SAU DE MARCARE
Art. 321 – 323
CAPITOLUL III - FALSURI ÎN ÎNSCRISURI Art. 324 – 332
TITLUL VII
INFRACȚIUNI CONTRA SIGURANȚEI PUBLICE Art. 333 - 363
CAPITOLUL I - INFRACȚIUNI CONTRA SIGURANȚEI CIRCULAȚIEI PE
CĂILE FERATE
Art. 333 – 337
CAPITOLUL II - INFRACȚIUNI CONTRA SIGURANȚEI CIRCULAȚIEI
PE DRUMURILE PUBLICE
Art. 338 – 345
CAPITOLUL III - NERESPECTAREA REGIMULUI ARMELOR,
MUNIȚIILOR, MATERIALELOR NUCLEARE ȘI AL MATERIILOR
EXPLOZIVE
Art. 346 - 351
CAPITOLUL IV - INFRACȚIUNI PRIVITOARE LA REGIMUL STABILIT
PENTRU ALTE ACTIVITĂȚI REGLEMENTATE DE LEGE
Art. 352 – 355
CAPITOLUL V - INFRACȚIUNI CONTRA SĂNĂTĂȚII PUBLICE Art. 356 – 363
TITLUL VIII
INFRACȚIUNI CARE ADUC ATINGERE UNOR RELAȚII
PRIVIND CONVIEȚUIREA SOCIALĂ
Art. 364 – 381
CAPITOLUL I - INFRACȚIUNI CONTRA ORDINII ȘI LINIȘTII PUBLICE Art. 364 – 373
CAPITOLUL II - INFRACȚIUNI CONTRA FAMILIEI Art. 374 - 377
CAPITOLUL III - INFRACȚIUNI CONTRA LIBERTĂȚII RELIGIOASE ȘI
RESPECTULUI DATORAT MORȚILOR
Art. 378 – 381
TITLUL IX
INFRACȚIUNI ELECTORALE Art. 382 – 390
TITLUL X
INFRACȚIUNI CONTRA SECURITĂȚII NAȚIONALE Art. 391 – 408
TITLUL XI
INFRACȚIUNI CONTRA CAPACITĂȚII DE LUPTĂ A ARMATEI Art. 409 – 429
CAPITOLUL I - INFRACȚIUNI SĂVÂRȘITE DE MILITARI Art. 409 – 424
CAPITOLUL II - INFRACȚIUNI SĂVÂRȘITE DE MILITARI SAU DE CIVILI Art. 425 - 429
TITLUL XII
INFRACȚIUNI DE GENOCID, CONTRA UMANITĂȚII ȘI DE RĂZBOI Art. 430 – 436
CAPITOLUL I - INFRACȚIUNI DE GENOCID ȘI CONTRA UMANITĂȚII Art. 430 – 431
CAPITOLUL II - INFRACȚIUNI DE RĂZBOI Art. 432 – 436
TITLUL XIII
DISPOZIȚII FINALE Art. 437
6
PARTEA GENERALĂ
TITLUL I
LEGEA PENALĂ ȘI LIMITELE EI DE APLICARE
CAPITOLUL I PRINCIPII GENERALE
Art. 1 Legalitatea incriminării
 (1) Legea penală prevede faptele care constituie infracțiuni.
 (2) Nici o persoană nu poate fi sancționată penal pentru o faptă care nu era prevăzută
de legea penală la data când a fost săvârșită.

Art. 2 Legalitatea sancțiunilor de drept penal
 (1) Legea penală prevede pedepsele aplicabile și măsurile educative ce se pot lua
față de persoanele care au săvârșit infracțiuni, precum și măsurile de siguranță ce se pot lua
față de persoanele care au comis fapte prevăzute de legea penală.
 (2) Nu se poate aplica o pedeapsă ori nu se poate lua o măsură educativă sau
măsură de siguranță dacă aceasta nu era prevăzută de legea penală la data când fapta a
fost săvârșită.
(3) Nicio pedeapsă nu poate fi stabilită și aplicată în afara limitelor generale ale
acesteia.

CAPITOLUL II APLICAREA LEGII PENALE
 Secțiunea 1 Aplicarea legii penale în timp
Art. 3 Activitatea legii penale
 Legea penală se aplică infracțiunilor săvârșite în timpul cât ea se află în vigoare.
Art. 4 Aplicarea legii penale de dezincriminare
 Legea penală nu se aplică faptelor săvârșite sub legea veche, dacă nu mai sunt
prevăzute de legea nouă. În acest caz, executarea pedepselor, a măsurilor educative și a
măsurilor de siguranță, pronunțate în baza legii vechi, precum și toate consecințele penale
ale hotărârilor judecătorești privitoare la aceste fapte încetează prin intrarea în vigoare a
legii noi.
Art. 5 Aplicarea legii penale mai favorabile până la judecarea definitivă a cauzei
 (1) În cazul în care de la săvârșirea infracțiunii până la judecarea definitivă a cauzei
au intervenit una sau mai multe legi penale, se aplică legea mai favorabilă.
 (2) Dispozițiile alin.(1) se aplică și actelor normative ori prevederilor din acestea
declarate neconstituționale, precum și ordonanțelor de urgență aprobate de Parlament cu
modificări sau completări ori respinse, dacă în timpul când acestea s-au aflat în vigoare au
cuprins dispoziții penale mai favorabile.
7
Art. 6 Aplicarea legii penale mai favorabile după judecarea definitivă a cauzei
 (1) Când după rămânerea definitivă a hotărârii de condamnare și până la executarea
completă a pedepsei închisorii sau amenzii a intervenit o lege care prevede o pedeapsă mai
ușoară, sancțiunea aplicată, dacă depășește maximul special prevăzut de legea nouă
pentru infracțiunea săvârșită, se reduce la acest maxim.
 (2) Dacă după rămânerea definitivă a hotărârii de condamnare la detențiune pe viață
și până la executarea ei a intervenit o lege care prevede pentru aceeași faptă numai
pedeapsa închisorii, pedeapsa detențiunii pe viață se înlocuiește cu maximul închisorii
prevăzut pentru acea infracțiune.
 (3) Dacă legea nouă prevede în locul pedepsei închisorii numai amenda, pedeapsa
aplicată se înlocuiește cu amenda, fără a se putea depăși maximul special prevăzut în legea
nouă. Ținându-se seama de partea executată din pedeapsa închisorii, se poate înlătura în
totul sau în parte executarea amenzii.
 (4) Măsurile educative neexecutate și neprevăzute în legea nouă nu se mai execută,
iar cele care au corespondent în legea nouă se execută în conținutul și limitele prevăzute de
aceasta, dacă este mai favorabilă.
(5) Când legea nouă este mai favorabilă în condițiile alin.(1)-(4), pedepsele
complementare și măsurile de siguranță neexecutate și neprevăzute în legea nouă nu se
mai execută, iar cele care au corespondent în legea nouă se execută în conținutul și limitele
prevăzute de aceasta.
(6) Dacă legea nouă este mai favorabilă numai sub aspectul pedepselor
complementare sau măsurilor de siguranță acestea se execută în conținutul și limitele
prevăzute de legea nouă.
(7) Când o dispoziție din legea nouă se referă la pedepse definitiv aplicate, se ține
seama, în cazul pedepselor executate până la data intrării în vigoare a acesteia, de
pedeapsa redusă sau înlocuită potrivit dispozițiilor alineatelor precedente.
Art. 7 Aplicarea legii penale temporare
 (1) Legea penală temporară se aplică infracțiunii săvârșite în timpul când era în
vigoare, chiar dacă fapta nu a fost urmărită sau judecată în acel interval de timp.
 (2) Legea penală temporară este legea penală care prevede data ieșirii ei din vigoare
sau a cărei aplicare este limitată prin natura temporară a situației care a impus adoptarea
sa.
Secțiunea a 2-a Aplicarea legii penale în spațiu
Art. 8 Teritorialitatea legii penale
 (1) Legea penală română se aplică infracțiunilor săvârșite pe teritoriul României.
 (2) Prin „teritoriul României” se înțelege întinderea de pământ și apele cu solul,
subsolul și spațiul aerian, cuprinse între frontierele de stat.
 (3) Prin „infracțiune săvârșită pe teritoriul României” se înțelege orice infracțiune
comisă pe teritoriul arătat în alin. (2) sau pe o navă sub pavilion românesc ori pe o aeronavă
înmatriculată în România.
(4) Infracțiunea se consideră săvârșită pe teritoriul României și atunci când pe acest
teritoriu ori pe o navă sub pavilion românesc sau pe o aeronavă înmatriculată în România, sa efectuat un act de executare, de instigare sau de complicitate, ori s-a produs rezultatul
infracțiunii.
8
Art. 9 Personalitatea legii penale
 (1) Legea penală română se aplică infracțiunilor săvârșite în afara teritoriului țării de
către un cetățean român sau de o persoană juridică română, dacă pedeapsa prevăzută de
legea română este detențiunea pe viață ori închisoarea mai mare de 10 ani.
 (2) În celelalte cazuri, legea penală română se aplică infracțiunilor săvârșite în afara
teritoriului țării de către un cetățean român sau de o persoană juridică română, dacă fapta
este prevăzută ca infracțiune și de legea penală a țării unde a fost săvârșită ori dacă a fost
comisă într-un loc care nu este supus jurisdicției nici unui stat.
(3) Punerea în mișcare a acțiunii penale se face cu autorizarea prealabilă a
procurorului general al Parchetului de pe lângă Curtea de Apel în a cărei rază teritorială se
află parchetul mai întâi sesizat sau, după caz, a procurorului general al Parchetului de pe
lângă Înalta Curte de Casație și Justiție.

Art. 10 Realitatea legii penale
 (1) Legea penală română se aplică infracțiunilor săvârșite în afara teritoriului țării de
către un străin, contra statului român, contra unui cetățean român ori a unei persoane
juridice române.
 (2) Punerea în mișcare a acțiunii penale se face cu autorizarea prealabilă a
procurorului general al Parchetului de pe lângă Înalta Curte de Casație și Justiție și numai
dacă fapta nu face obiectul unei proceduri judiciare în statul pe teritoriul căruia s-a comis.
Art. 11 Universalitatea legii penale
 (1) Legea penală română se aplică și altor infracțiuni decât celor prevăzute în art. 10,
săvârșite în afara teritoriului țării de un străin, care se află de bunăvoie pe teritoriul
României, în următoarele cazuri:
 a) s-a săvârșit o infracțiune pe care statul român și-a asumat obligația să o reprime în
temeiul unui tratat internațional, indiferent dacă este prevăzută sau nu de legea penală a
statului pe al cărui teritoriu a fost comisă;
 b) s-a cerut extrădarea sau predarea infractorului și aceasta a fost refuzată.
 (2) Dispozițiile alin.(1) lit.b) nu se aplică atunci când, potrivit legii statului în care s-a
săvârșit infracțiunea, există o cauză care împiedică punerea în mișcare a acțiunii penale sau
continuarea procesului penal ori executarea pedepsei, sau când pedeapsa a fost executată
ori este considerată ca executată.
 (3) Când pedeapsa nu a fost executată sau a fost executată numai în parte, se
procedează potrivit dispozițiilor legale privitoare la recunoașterea hotărârilor străine.
Art. 12 Legea penală și tratatele internaționale
 Dispozițiile cuprinse în art. 8-11 se aplică dacă nu se dispune altfel printr-un tratat
internațional la care România este parte.
Art. 13 Imunitatea de jurisdicție
 Legea penală nu se aplică infracțiunilor săvârșite de către reprezentanții diplomatici ai
statelor străine sau de către alte persoane care, în conformitate cu tratatele internaționale,
nu sunt supuse jurisdicției penale a statului român.
Art. 14 Extrădarea
 (1) Extrădarea poate fi acordată sau solicitată în temeiul unui tratat internațional la
care România este parte, ori pe bază de reciprocitate, în condițiile legii.
 (2) Predarea sau extrădarea unei persoane în relația cu statele membre ale Uniunii
Europene se acordă sau se solicită în condițiile legii.
9
 (3) Predarea unei persoane către un tribunal penal internațional se acordă în
condițiile legii.
TITLUL II
INFRACȚIUNEA
CAPITOLUL I DISPOZIȚII GENERALE
Art. 15 Trăsăturile esențiale ale infracțiunii
(1) Infracțiunea este fapta prevăzută de legea penală, nejustificată și imputabilă
persoanei care a săvârșit-o.
(2) Infracțiunea este singurul temei al răspunderii penale.
Art. 16 Săvârșirea infracțiunii comisive prin omisiune
 Infracțiunea comisivă care presupune producerea unui rezultat se consideră săvârșită
și prin omisiune când:
 a) exista o obligație legală sau contractuală de a acționa;
 b) autorul omisiunii, printr-o acțiune sau inacțiune anterioară, a creat pentru valoarea
socială protejată o stare de pericol care a înlesnit producerea rezultatului.
Art. 17 Vinovăția
 (1) Fapta nu este prevăzută de legea penală dacă nu a fost săvârșită cu forma de
vinovăție cerută de lege.
 (2) Vinovăție există când fapta este comisă cu intenție, din culpă sau cu intenție
depășită.
 (3) Fapta este săvârșită cu intenție când făptuitorul:
 a) prevede rezultatul faptei sale, urmărind producerea lui prin săvârșirea acelei fapte;
 b) prevede rezultatul faptei sale și, deși nu-l urmărește, acceptă posibilitatea producerii
lui.
 (4) Fapta este săvârșită din culpă când făptuitorul:
 a) prevede rezultatul faptei sale, dar nu-l acceptă, socotind fără temei că el nu se va
produce;
 b) nu prevede rezultatul faptei sale, deși trebuia și putea să îl prevadă.
 (5) Există intenție depășită când fapta constând într-o acțiune sau inacțiune
intenționată, produce un rezultat mai grav, care se datorează culpei făptuitorului.
 (6) Fapta constând într-o acțiune sau inacțiune constituie infracțiune când este
săvârșită cu intenție. Fapta comisă din culpă constituie infracțiune numai când legea o
prevede în mod expres.

CAPITOLUL II CAUZELE JUSTIFICATIVE
Art. 18 Dispoziții generale
 (1) Nu constituie infracțiune fapta prevăzută de legea penală dacă a fost comisă în
condițiile vreuneia dintre cauzele justificative prevăzute de lege.
 (2) Efectul cauzelor justificative se extinde și asupra participanților.
10
Art. 19 Legitima apărare
 (1) Este justificată fapta prevăzută de legea penală săvârșită în legitimă apărare.
 (2) Este în legitimă apărare persoana care săvârșește fapta pentru a înlătura un atac
material, direct, imediat și injust, care pune în pericol persoana sa, a altuia, drepturile
acestora sau un interes general, dacă apărarea este proporțională cu gravitatea atacului.
(3) Se prezumă a fi în legitimă apărare, în condițiile alin. (2), acela care comite fapta
pentru a respinge pătrunderea unei persoane într-o locuință, fără drept, în timpul nopții, prin
violență, viclenie, efracție sau alte asemenea mijloace.
Art. 20 Starea de necesitate
 (1) Este justificată fapta prevăzută de legea penală săvârșită în stare de necesitate.
 (2) Este în stare de necesitate persoana care săvârșește fapta pentru a salva de la
un pericol imediat și care nu putea fi înlăturat altfel, viața, integritatea corporală sau
sănătatea sa ori a altei persoane sau un bun important al său ori al altei persoane sau un
interes general, dacă urmările faptei nu sunt vădit mai grave decât cele care s-ar fi putut
produce în cazul în care pericolul nu era înlăturat.

Art. 21 Exercitarea unui drept sau îndeplinirea unei obligații
 (1) Este justificată fapta prevăzută de legea penală constând în exercitarea unui drept
recunoscut de lege sau în îndeplinirea unei obligații impuse de lege, cu respectarea
condițiilor și limitelor prevăzute de aceasta.
 (2) Este de asemenea justificată fapta prevăzută de legea penală constând în
îndeplinirea unei obligații impusă de autoritatea competentă, în forma prevăzută de lege,
dacă aceasta nu este în mod vădit ilegală.
Art. 22 Consimțământul persoanei vătămate
 (1) Este justificată fapta prevăzută de legea penală săvârșită cu consimțământul
persoanei vătămate, dacă aceasta putea să dispună în mod legal de valoarea socială lezată
sau pusă în pericol.
 (2) Consimțământul persoanei vătămate nu produce efecte în cazul infracțiunilor
contra vieții, precum și atunci când legea exclude efectul justificativ al acestuia.
CAPITOLUL III CAUZELE DE NEIMPUTABILITATE
Art. 23 Dispoziții generale
 (1) Nu constituie infracțiune fapta prevăzută de legea penală comisă în condițiile
vreuneia dintre cauzele de neimputabilitate.
 (2) Efectul cauzelor de neimputabilitate nu se extinde asupra participanților.
Art. 24 Constrângerea fizică
 Nu este imputabilă fapta prevăzută de legea penală săvârșită din cauza unei
constrângeri fizice căreia făptuitorul nu i-a putut rezista.
Art. 25 Constrângerea morală
 Nu este imputabilă fapta prevăzută de legea penală săvârșită din cauza unei
constrângeri morale, exercitată prin amenințare cu un pericol grav pentru persoana
făptuitorului ori a altuia și care nu putea fi înlăturată în alt mod.
11
Art. 26 Excesul neimputabil
 (1) Nu este imputabilă fapta prevăzută de legea penală săvârșită de persoana aflată
în stare de legitimă apărare, care a depășit, din cauza tulburării sau temerii, limitele unei
apărări proporționale cu gravitatea atacului.
 (2) Nu este imputabilă fapta prevăzută de legea penală, săvârșită de persoana aflată
în stare de necesitate, care nu și-a dat seama, în momentul comiterii faptei, că pricinuiește
urmări vădit mai grave decât cele care s-ar fi putut produce dacă pericolul nu era înlăturat.
Art. 27 Minoritatea făptuitorului
 Nu este imputabilă fapta prevăzută de legea penală, săvârșită de un minor care la
data comiterii acesteia nu îndeplinea condițiile legale pentru a răspunde penal.
Art. 28 Iresponsabilitatea
 Nu este imputabilă fapta prevăzută de legea penală, săvârșită de persoana care, în
momentul comiterii acesteia, nu putea să-și dea seama de acțiunile sau inacțiunile sale, ori
nu putea să le controleze, fie din cauza unei boli psihice, fie din alte cauze.
Art. 29 Intoxicația
 Nu este imputabilă fapta prevăzută de legea penală, săvârșită de persoana care, în
momentul comiterii acesteia, nu putea să-și dea seama de acțiunile sau inacțiunile sale, ori
nu putea să le controleze, din cauza intoxicării involuntare cu alcool sau alte substanțe
psihoactive.
Art. 30 Eroarea
 (1) Nu constituie infracțiune fapta prevăzută de legea penală, săvârșită de persoana
care, în momentul comiterii acesteia, nu cunoștea existența unei stări, situații ori împrejurări
de care depinde caracterul penal al faptei.
 (2) Dispozițiile alin.(1) se aplică și faptelor săvârșite din culpă pe care legea penală le
pedepsește, numai dacă necunoașterea stării, situației ori împrejurării respective nu este ea
însăși rezultatul culpei.
 (3) Nu constituie circumstanță agravantă sau element circumstanțial agravant starea,
situația ori împrejurarea pe care infractorul nu a cunoscut-o în momentul săvârșirii
infracțiunii.
 (4) Prevederile alin.(1)–(3) se aplică în mod corespunzător și în cazul necunoașterii
unei dispoziții legale extrapenale.
 (5) Nu este imputabilă fapta prevăzută de legea penală săvârșită ca urmare a
necunoașterii sau cunoașterii greșite a caracterului ilicit al acesteia din cauza unei
împrejurări care nu putea fi în nici un fel evitată.

CAPITOLUL IV TENTATIVA
Art. 31 Tentativa
 (1) Tentativa constă în punerea în executare a intenției de a săvârși infracțiunea,
executare care a fost însă întreruptă sau nu și-a produs efectul.
 (2) Nu există tentativă atunci când imposibilitatea de consumare a infracțiunii este
consecința modului cum a fost concepută executarea.
Art. 32 Pedepsirea tentativei
 (1) Tentativa se pedepsește numai când legea prevede în mod expres aceasta.
12
 (2) Tentativa se sancționează cu pedeapsa prevăzută de lege pentru infracțiunea
consumată ale cărei limite se reduc la jumătate. Când pentru infracțiunea săvârșită legea
prevede pedeapsa detențiunii pe viață iar instanța s-ar orienta spre aceasta, tentativa se
sancționează cu pedeapsa închisorii de la 10 la 20 de ani.
Art. 33 Desistarea și împiedicarea producerii rezultatului
 (1) Nu se pedepsește autorul care s-a desistat ori a împiedicat mai înainte de
descoperirea infracțiunii producerea rezultatului.
 (2) Dacă actele îndeplinite până în momentul desistării sau împiedicării producerii
rezultatului constituie o altă infracțiune, se aplică pedeapsa pentru această infracțiune.
CAPITOLUL V UNITATEA ȘI PLURALITATEA DE INFRACȚIUNI
Art. 34 Unitatea infracțiunii continuate și a celei complexe
 (1) Infracțiunea este continuată când o persoană săvârșește la diferite intervale de
timp, dar în realizarea aceleiași rezoluții și împotriva aceluiași subiect pasiv, acțiuni sau
inacțiuni care prezintă, fiecare în parte, conținutul aceleiași infracțiuni.
 (2) Infracțiunea este complexă când în conținutul său intră, ca element constitutiv sau
ca element circumstanțial agravant, o acțiune sau inacțiune care constituie prin ea însăși o
faptă prevăzută de legea penală.
Art. 35 Pedeapsa pentru infracțiunea continuată și infracțiunea complexă
 (1) Infracțiunea continuată se sancționează cu pedeapsa prevăzută de lege pentru
infracțiunea săvârșită, al cărei maxim se poate majora cu cel mult 3 ani în cazul pedepsei
închisorii, respectiv cu cel mult o treime în cazul pedepsei amenzii.
 (2) Infracțiunea complexă se sancționează cu pedeapsa prevăzută de lege pentru
acea infracțiune.
 (3) Infracțiunea complexă săvârșită cu intenție depășită, dacă s-a produs numai
rezultatul mai grav al acțiunii secundare, se sancționează cu pedeapsa prevăzută de lege
pentru infracțiunea complexă consumată.
Art. 36 Recalcularea pedepsei pentru infracțiunea continuată sau complexă
 Dacă cel condamnat definitiv pentru o infracțiune continuată sau complexă este
judecat ulterior și pentru alte acțiuni sau inacțiuni care intră în conținutul aceleiași infracțiuni,
ținându-se seama de infracțiunea săvârșită în întregul ei, se stabilește o pedeapsă
corespunzătoare, care nu poate fi mai ușoară decât cea pronunțată anterior.
Art. 37 Concursul de infracțiuni
 (1) Există concurs real de infracțiuni când două sau mai multe infracțiuni au fost
săvârșite de aceeași persoană, prin acțiuni sau inacțiuni distincte, înainte de a fi
condamnată definitiv pentru vreuna din ele. Există concurs real de infracțiuni și atunci când
una din infracțiuni a fost comisă pentru săvârșirea sau ascunderea altei infracțiuni.
 (2) Există concurs formal de infracțiuni când o acțiune sau o inacțiune săvârșită de o
persoană, din cauza împrejurărilor în care a avut loc sau a urmărilor pe care le-a produs,
realizează conținutul mai multor infracțiuni.
Art. 38 Pedeapsa principală în caz de concurs de infracțiuni
 (1) În caz de concurs de infracțiuni, se stabilește pedeapsa pentru fiecare infracțiune
în parte și se aplică pedeapsa, după cum urmează:
13
 a) când s-a stabilit o pedeapsă cu detențiune pe viață și una sau mai multe pedepse cu
închisoare ori cu amendă, se aplică pedeapsa detențiunii pe viață;
 b) când s-au stabilit numai pedepse cu închisoare, se aplică pedeapsa cea mai grea, la
care se poate adăuga un spor de până la jumătate din totalul celorlalte pedepse stabilite;
 c) când s-au stabilit numai pedepse cu amendă, se aplică pedeapsa cea mai grea, la care
se poate adăuga un spor de până la o jumătate din totalul celorlalte pedepse stabilite;
 d) când s-a stabilit o pedeapsă cu închisoare și o pedeapsă cu amendă, se aplică
pedeapsa închisorii, la care se adaugă în întregime pedeapsa amenzii;
 e) când s-au stabilit mai multe pedepse cu închisoare și mai multe pedepse cu amendă
se aplică pedeapsa închisorii conform lit. b) la care se adaugă în întregime pedeapsa
amenzii conform lit. c).
 (2) Atunci când s-au stabilit mai multe pedepse cu închisoare, dacă prin adăugare la
pedeapsa cea mai grea a unui spor de jumătate din totalul celorlalte pedepse cu închisoare
stabilite s-ar depăși cu 10 ani sau mai mult maximul general al pedepsei închisorii, iar pentru
cel puțin una dintre infracțiunile concurente pedeapsa prevăzută de lege este închisoarea de
20 ani sau mai mare, se poate aplica pedeapsa detențiunii pe viață.
Art. 39 Contopirea pedepselor pentru infracțiuni concurente
 (1) Dacă infractorul condamnat definitiv este judecat ulterior pentru o infracțiune
concurentă, se aplică dispozițiile art. 38.
 (2) Dispozițiile art. 38 se aplică și în cazul în care, după ce o hotărâre de condamnare
a rămas definitivă, se constată că cel condamnat mai suferise o condamnare definitivă
pentru o infracțiune concurentă.
 (3) Dacă infractorul a executat integral sau parțial pedeapsa aplicată prin hotărârea
anterioară, ceea ce s-a executat se scade din durata pedepsei aplicate pentru infracțiunile
concurente.
 (4) Dispozițiile privitoare la aplicarea pedepsei în caz de concurs de infracțiuni se
aplică și în cazul în care condamnarea la pedeapsa detențiunii pe viață a fost comutată sau
înlocuită cu pedeapsa închisorii.
 (5) În cazul contopirii pedepselor conform alineatelor precedente se ține seama și de
pedeapsa aplicată printr-o hotărâre de condamnare pronunțată în străinătate, pentru o
infracțiune concurentă, dacă hotărârea de condamnare a fost recunoscută potrivit legii.
Art. 40 Recidiva
 (1) Există recidivă când, după rămânerea definitivă a unei hotărâri de condamnare la
pedeapsa închisorii mai mare de un an și până la reabilitare sau împlinirea termenului de
reabilitare, condamnatul săvârșește din nou o infracțiune pentru care legea prevede
pedeapsa închisorii mai mare de 2 ani.
 (2) Există recidivă și în cazul în care una dintre pedepsele prevăzute în alin.(1) este
detențiunea pe viață.
 (3) Pentru stabilirea stării de recidivă se ține seama și de hotărârea de condamnare
pronunțată în străinătate, pentru o faptă prevăzută și de legea penală română, dacă
hotărârea de condamnare a fost recunoscută potrivit legii.
Art. 41 Condamnări care nu atrag starea de recidivă
 La stabilirea stării de recidivă nu se ține seama de hotărârile de condamnare
privitoare la:
 a) faptele care nu mai sunt prevăzute de legea penală;
 b) infracțiunile amnistiate;
 c) infracțiunile săvârșite din culpă.
14
Art. 42 Pedeapsa în caz de recidivă
 (1) Dacă înainte ca pedeapsa anterioară să fi fost executată sau considerată ca
executată se săvârșește o nouă infracțiune în stare de recidivă, pedeapsa stabilită pentru
aceasta se adaugă la pedeapsa anterioară neexecutată ori la restul rămas neexecutat din
aceasta.
(2) Când înainte ca pedeapsa anterioară să fi fost executată sau considerată ca
executată sunt săvârșite mai multe infracțiuni concurente, dintre care cel puțin una se află în
stare de recidivă, pedepsele stabilite se contopesc potrivit dispozițiilor referitoare la
concursul de infracțiuni, iar pedeapsa rezultată se adaugă la pedeapsa anterioară
neexecutată ori la restul rămas neexecutat din aceasta.
 (3) Dacă prin însumarea pedepselor în condițiile alin.(1) și (2) s-ar depăși cu mai mult
de 10 ani maximul general al pedepsei închisorii, iar pentru cel puțin una dintre infracțiunile
săvârșite pedeapsa prevăzută de lege este închisoarea de 15 ani sau mai mare, în locul
pedepselor cu închisoare se poate aplica pedeapsa detențiunii pe viață.
 (4) Când pedeapsa anterioară sau pedeapsa stabilită pentru infracțiunea săvârșită în
stare de recidivă este detențiunea pe viață, se va executa pedeapsa detențiunii pe viață.
 (5) Dacă după ce pedeapsa anterioară a fost executată sau considerată ca
executată, se săvârșește o nouă infracțiune în stare de recidivă, limitele speciale ale
pedepsei prevăzute de lege pentru noua infracțiune se majorează cu jumătate.
 (6) Dacă după rămânerea definitivă a hotărârii de condamnare pentru noua
infracțiune și mai înainte ca pedeapsa să fi fost executată sau considerată ca executată, se
descoperă că cel condamnat se află în stare de recidivă, instanța aplică dispozițiile din alin.
(1) – (5).
 (7) Dispozițiile alin. 6 se aplică și în cazul în care condamnarea la pedeapsa
detențiunii pe viață a fost comutată sau înlocuită cu pedeapsa închisorii.
Art. 43 Pluralitatea intermediară
 (1) Există pluralitate intermediară de infracțiuni când, după rămânerea definitivă a
unei hotărâri de condamnare și până la data la care pedeapsa este executată sau
considerată ca executată, condamnatul săvârșește din nou o infracțiune și nu sunt întrunite
condițiile prevăzute de lege pentru starea de recidivă.
 (2) În caz de pluralitate intermediară pedeapsa pentru noua infracțiune și pedeapsa
anterioară se contopesc potrivit dispozițiilor de la concursul de infracțiuni.

Art. 44 Pedepsele complementare, accesorii și măsurile de siguranță în caz de
pluralitate de infracțiuni
 (1) Dacă pentru una dintre infracțiunile săvârșite s-a stabilit și o pedeapsă
complementară, aceasta se aplică alături de pedeapsa principală.
 (2) Când s-au stabilit mai multe pedepse complementare de natură diferită, sau chiar
de aceeași natură dar cu un conținut diferit, acestea se aplică alături de pedeapsa
principală.
 (3) Dacă s-au stabilit mai multe pedepse complementare de aceeași natură și cu
același conținut:
a) în caz de concurs de infracțiuni sau de pluralitate intermediară se aplică cea mai grea
dintre acestea;
b) în caz de recidivă, partea neexecutată din pedeapsa complementară anterioară se
adaugă la pedeapsa stabilită pentru noua infracțiune.
15
 (4) În cazul condamnărilor succesive pentru infracțiuni concurente, partea din
pedeapsa complementară executată până la data contopirii pedepselor principale se scade
din durata pedepsei complementare aplicate pe lângă pedeapsa rezultată.
(5) Dacă pe lângă pedepsele principale au fost stabilite una sau mai multe pedepse
accesorii se aplică dispozițiile alin.(1) - (3), pedeapsa accesorie rezultată executându-se
până la executarea sau considerarea ca executată a pedepsei principale.
 (6) Măsurile de siguranță de natură diferită, sau chiar de aceeași natură dar cu un
conținut diferit, luate în cazul infracțiunilor săvârșite, se cumulează.
 (7) Dacă s-au luat mai multe măsuri de siguranță de aceeași natură și cu același
conținut dar pe durate diferite, se aplică măsura de siguranță cu durata cea mai mare.
Măsurile de siguranță luate conform art. 112 și 113 se cumulează.
CAPITOLUL VI AUTORUL ȘI PARTICIPANȚII
Art. 45 Autorul
 Autor este persoana care săvârșește în mod nemijlocit fapta prevăzută de legea
penală.
Art. 46 Coautorii
 Coautori sunt persoanele care săvârșesc nemijlocit aceeași faptă prevăzută de legea
penală

Art. 47 Instigatorul
 Instigator este persoana care, cu intenție, determină o altă persoană să săvârșească
o faptă prevăzută de legea penală.
Art. 48 Complicele
 (1) Complice este persoana care, cu intenție, înlesnește sau ajută în orice mod la
săvârșirea unei fapte prevăzute de legea penală.
 (2) Este de asemenea complice persoana care promite, înainte sau în timpul
săvârșirii faptei, că va tăinui bunurile provenite din aceasta sau că va favoriza pe făptuitor,
chiar dacă după săvârșirea faptei promisiunea nu este îndeplinită.
Art. 49 Pedeapsa în cazul participanților
 Coautorul, instigatorul și complicele la o faptă prevăzută de legea penală, săvârșită
cu intenție, se sancționează cu pedeapsa prevăzută de lege pentru autor. La stabilirea
pedepsei se ține seama de contribuția fiecăruia la săvârșirea infracțiunii, precum și de
dispozițiile art. 74.
Art. 50 Circumstanțe personale și reale
 (1) Circumstanțele privitoare la persoana autorului sau a unui participant nu se
răsfrâng asupra celorlalți.
 (2) Circumstanțele privitoare la faptă se răsfrâng asupra autorului și a participanților
numai în măsura în care aceștia le-au cunoscut sau le-au prevăzut.
Art. 51 Împiedicarea săvârșirii infracțiunii
 (1) Participantul nu se pedepsește dacă denunță în timp util săvârșirea infracțiunii și
astfel este împiedicată consumarea ei, sau dacă împiedică el însuși consumarea infracțiunii.
16
 (2) Dacă actele îndeplinite până în momentul denunțării sau împiedicării constituie o
altă infracțiune, participantului i se aplică pedeapsa pentru această infracțiune.
Art. 52 Participația improprie
 (1) Persoana care, cu intenție, săvârșește nemijlocit o faptă prevăzută de legea
penală la care, din culpă sau fără vinovăție, contribuie cu acte de executare o altă persoană,
se sancționează cu pedeapsa prevăzută de lege pentru fapta comisă cu intenție.
 (2) Determinarea, înlesnirea sau ajutarea în orice mod, cu intenție, la săvârșirea din
culpă de către o altă persoană, a unei fapte prevăzute de legea penală, se sancționează cu
pedeapsa prevăzută de lege pentru fapta comisă cu intenție.
 (3) Determinarea, înlesnirea sau ajutarea în orice mod, cu intenție, la săvârșirea unei
fapte prevăzute de legea penală, de către o persoană care comite acea faptă fără vinovăție,
se sancționează cu pedeapsa prevăzută de lege pentru acea infracțiune.
 (4) Dispozițiile art. 50 și 51 se aplică în mod corespunzător.
TITLUL III
PEDEPSELE
CAPITOLUL I CATEGORIILE PEDEPSELOR
Art. 53 Pedepsele principale
 Pedepsele principale sunt:
 a) detențiunea pe viață;
 b) închisoarea;
 c) amenda.
Art. 54 Pedeapsa accesorie
 Pedeapsa accesorie constă în interzicerea exercitării unor drepturi, din momentul
rămânerii definitive a hotărârii de condamnare și până la executarea sau considerarea ca
executată a pedepsei privative de libertate.
Art. 55 Pedepsele complementare
 Pedepsele complementare sunt:
 a) interzicerea exercitării unor drepturi;
 b) degradarea militară;
 c) publicarea hotărârii de condamnare.

CAPITOLUL II PEDEPSELE PRINCIPALE
Secțiunea 1 Detențiunea pe viață
Art. 56 Regimul detențiunii pe viață
 Detențiunea pe viață constă în privarea de libertate pe durată nedeterminată și se
execută potrivit legii privind executarea pedepselor.
17
Art. 57 Neaplicarea detențiunii pe viață
 Dacă la data pronunțării hotărârii de condamnare inculpatul a împlinit vârsta de 60 de
ani, în locul detențiunii pe viață i se poate aplica pedeapsa închisorii pe timp de 30 de ani și
pedeapsa interzicerii exercitării unor drepturi pe durata ei maximă.
Art. 58 Înlocuirea detențiunii pe viață
 În cazul în care cel condamnat la pedeapsa detențiunii pe viață a împlinit vârsta de 60
de ani în timpul executării pedepsei, pedeapsa detențiunii pe viață poate fi înlocuită cu
pedeapsa închisorii pe timp de 30 de ani și pedeapsa interzicerii exercitării unor drepturi pe
durata ei maximă, dacă a avut o bună conduită pe toată durata executării pedepsei, a
îndeplinit integral obligațiile civile stabilite prin hotărârea de condamnare, afară de cazul
când dovedește că nu a avut nici o posibilitate să le îndeplinească, și a făcut progrese
constante și evidente în vederea reintegrării sociale.
Art. 59 Calculul pedepsei în cazul comutării sau înlocuirii pedepsei detențiunii
pe viață
 În cazul comutării sau înlocuirii pedepsei detențiunii pe viață cu pedeapsa închisorii,
perioada de detențiune executată se consideră ca parte executată din pedeapsa închisorii.
Secțiunea a 2-a Închisoarea
Art. 60 Regimul închisorii
 (1) Închisoarea constă în privarea de libertate pe durată determinată, cuprinsă între
15 zile și 30 de ani, și se execută în penitenciare anume destinate.
(2) Regimul de executare al pedepsei închisorii este reglementat în legea privind
executarea pedepselor.
Secțiunea a 3-a Amenda
Art. 61 Stabilirea amenzii
 (1) Amenda constă în suma de bani pe care condamnatul este obligat să o
plătească statului.
 (2) Cuantumul amenzii se stabilește prin sistemul zilelor – amendă. Suma
corespunzătoare unei zile – amendă, cuprinsă între 10 lei și 500 lei, se înmulțește cu
numărul zilelor-amendă care este cuprins între 15 zile și 400 de zile.
 (3) Instanța stabilește numărul zilelor-amendă potrivit criteriilor generale de
individualizare a pedepsei. Cuantumul sumei corespunzătoare unei zile – amendă se
stabilește ținând seama de situația materială a condamnatului, dar și de obligațiile legale ale
acestuia față de persoanele aflate în întreținerea sa.
 (4) Limitele speciale ale zilelor - amendă sunt cuprinse între:
 a) 60 și 180 de zile-amendă, când legea prevede pentru infracțiunea săvârșită numai
pedeapsa amenzii;
 b) 120 și 240 de zile-amendă, când legea prevede pedeapsa amenzii alternativ cu
pedeapsa închisorii de cel mult doi ani;
 c) 180 și 300 de zile-amendă, când legea prevede pedeapsa amenzii alternativ cu
pedeapsa închisorii mai mare de doi ani.
18
 (5) Dacă prin infracțiunea săvârșită s-a urmărit obținerea unui folos patrimonial iar
pedeapsa prevăzută de lege este numai amenda ori instanța optează pentru aplicarea
acestei pedepse, limitele speciale ale zilelor-amendă se pot majora cu o treime. La stabilirea
cuantumului sumei corespunzătoare unei zile-amendă se va ține seama și de valoarea
folosului patrimonial obținut sau urmărit.
 (6) Fracțiile stabilite de lege pentru cauzele de atenuare sau agravare a pedepsei se
aplică limitelor speciale ale zilelor-amendă prevăzute în alin.(4) și (5).
Art. 62 Amenda care însoțește pedeapsa închisorii
 (1) Dacă prin infracțiunea săvârșită s-a urmărit obținerea unui folos patrimonial, pe
lângă pedeapsa închisorii, se poate aplica și pedeapsa amenzii.
 (2) Limitele speciale ale zilelor-amendă prevăzute în art. 61 alin. (4) lit. b) și c) se
determină în raport de durata pedepsei închisorii stabilită de instanță și nu pot fi reduse sau
majorate ca efect al cauzelor de atenuare ori agravare a pedepsei.
 (3) La stabilirea cuantumului sumei corespunzătoare unei zile-amendă se va ține
seama de valoarea folosului patrimonial obținut sau urmărit.

Art. 63 Înlocuirea pedepsei amenzii cu pedeapsa închisorii
 (1) Dacă persoana condamnată nu execută, cu rea credință, pedeapsa amenzii, în tot
sau în parte, și nu poate fi executată silit, numărul zilelor – amendă neexecutate se
înlocuiește cu un număr corespunzător de zile cu închisoare.
 (2) Dacă amenda neexecutată a însoțit pedeapsa închisorii, numărul zilelor – amendă
neexecutate se înlocuiește cu un număr corespunzător de zile cu închisoare, care se
adaugă la pedeapsa închisorii, pedeapsa astfel rezultată fiind considerată o singură
pedeapsă.
 (3) În cazul înlocuirii pedepsei amenzii cu pedeapsa închisorii în condițiile alin.(1) și
(2), unei zile – amendă îi corespunde o zi de închisoare.
Art. 64 Executarea pedepsei amenzii prin prestarea unei munci neremunerate
în folosul comunității
 (1) În cazul în care pedeapsa amenzii nu poate fi executată în tot sau în parte din
motive neimputabile persoanei condamnate, cu consimțământul acesteia, instanța
înlocuiește obligația de plată a amenzii neexecutate cu obligația de a presta o muncă
neremunerată în folosul comunității, afară de cazul în care, din cauza stării de sănătate,
persoana nu poate presta această muncă. Unei zile – amendă îi corespunde o zi de muncă
în folosul comunității.
 (2) Dacă amenda înlocuită conform dispozițiilor alin.(1) a însoțit pedeapsa închisorii,
obligația de muncă în folosul comunității se execută după executarea pedepsei închisorii.
 (3) Coordonarea executării obligației de muncă în folosul comunității se face de
serviciul de probațiune.
 (4) Executarea muncii în folosul comunității dispusă în condițiile alin.(1) încetează prin
plata amenzii corespunzătoare zilelor-amendă rămase neexecutate.
 (5) Instanța înlocuiește zilele-amendă neexecutate prin muncă în folosul comunității
cu un număr corespunzător de zile cu închisoare dacă:
 a) persoana condamnată nu execută obligația de muncă în folosul comunității în condițiile
stabilite de instanță;
 b) persoana condamnată săvârșește o nouă infracțiune descoperită înainte de
executarea integrală a obligației de muncă în folosul comunității. Zilele-amendă neexecutate
prin muncă în folosul comunității la data comiterii noii infracțiuni, înlocuite cu închisoarea, se
adaugă la pedeapsa pentru noua infracțiune.
19
 (6) Dacă persoana condamnată, aflată în situația prevăzută în alin.(1), nu își dă
consimțământul la prestarea unei munci neremunerate în folosul comunității, amenda
neexecutată se înlocuiește cu pedeapsa închisorii conform art. 63.
CAPITOLUL III PEDEAPSA ACCESORIE ȘI PEDEPSELE COMPLEMENTARE
 Secțiunea 1 Pedeapsa accesorie
Art. 65 Conținutul și modul de executare a pedepsei accesorii a interzicerii
exercitării unor drepturi
 (1) Pedeapsa accesorie constă în interzicerea exercitării drepturilor prevăzute în art.
66 alin.(1) lit.a), b), d) - n) a căror exercitare a fost interzisă de instanță ca pedeapsă
complementară.
 (2) În cazul pedepsei detențiunii pe viață, pedeapsa accesorie constă în interzicerea
de drept a exercitării următoarelor drepturi:
 a) dreptul de a fi ales în autoritățile publice sau în orice alte funcții publice;
 b) dreptul de a ocupa o funcție care implică exercițiul autorității de stat;
 c) dreptul străinului de a se afla pe teritoriul României;
 d) dreptul de a alege;
 e) drepturile părintești;
 f) dreptul de a fi tutore sau curator.
 (3) Pedeapsa accesorie a interzicerii exercitării unor drepturi se execută din
momentul rămânerii definitive a hotărârii de condamnare și până când pedeapsa principală
privativă de libertate a fost executată sau considerată ca executată.
 (4) În cazul detențiunii pe viață, pedeapsa accesorie prevăzută la alin.(2) lit.c) se
pune în executare la data liberării condiționate sau după ce pedeapsa a fost considerată ca
executată.

Secțiunea a 2-a Pedepsele complementare
Art. 66 Conținutul pedepsei complementare a interzicerii exercitării unor
drepturi
 (1) Pedeapsa complementară a interzicerii exercitării unor drepturi constă în
interzicerea exercitării, pe o perioadă de la unu la 5 ani, a unuia sau mai multora dintre
următoarele drepturi:
 a) dreptul de a fi ales în autoritățile publice sau în orice alte funcții publice;
 b) dreptul de a ocupa o funcție care implică exercițiul autorității de stat;
 c) dreptul străinului de a se afla pe teritoriul României;
 d) dreptul de a alege;
 e) drepturile părintești;
 f) dreptul de a fi tutore sau curator;
 g) dreptul de a ocupa funcția, de a exercita profesia sau meseria ori de a desfășura
activitatea de care s-a folosit pentru săvârșirea infracțiunii;
 h) dreptul de a deține, purta și folosi orice categorie de arme;
 i) dreptul de a conduce anumite categorii de vehicule stabilite de instanță;
 j) dreptul de a părăsi teritoriul României;
20
 k) dreptul de a ocupa o funcție de conducere în cadrul unei persoane juridice de drept
public;
 l) dreptul de a se afla în anumite localități stabilite de instanță;
 m) dreptul de a se afla în anumite locuri sau la anumite manifestări sportive, culturale ori
la alte adunări publice, stabilite de instanță;
 n) dreptul de a comunica cu victima sau cu membri de familie ai acesteia, cu persoanele
cu care a comis infracțiunea sau cu alte persoane, stabilite de instanță, ori de a se apropia
de acestea;
 (2) Când legea prevede interzicerea exercitării dreptului de a ocupa o funcție publică,
instanța dispune interzicerea exercitării drepturilor prevăzute în alin.(1) lit.a) și b).
 (3) Interzicerea exercitării drepturilor prevăzute la alin.(1) lit.a) și b) se dispune
cumulativ.
(4) Pedeapsa prevăzută în alin.(1) lit.c) nu se va dispune atunci când există motive
întemeiate de a crede că viața persoanei expulzate este pusă în pericol, ori că persoana va
fi supusă la tortură sau alte tratamente inumane ori degradante în statul în care urmează a fi
expulzată.
Art. 67 Aplicarea pedepsei complementare a interzicerii exercitării unor
drepturi
 (1) Pedeapsa complementară a interzicerii exercitării unor drepturi poate fi aplicată
dacă pedeapsa principală stabilită este închisoarea sau amenda și instanța constată că, față
de natura și gravitatea infracțiunii, împrejurările cauzei și persoana infractorului, această
pedeapsă este necesară.
 (2) Aplicarea pedepsei interzicerii exercitării unor drepturi este obligatorie când legea
prevede această pedeapsă pentru infracțiunea săvârșită.
 (3) Interzicerea dreptului străinului de a se afla pe teritoriul României nu se aplică în
cazul în care s-a dispus suspendarea executării pedepsei sub supraveghere.
Art. 68 Executarea pedepsei complementare a interzicerii exercitării unor
drepturi
 (1) Executarea pedepsei interzicerii exercitării unor drepturi începe:
 a) de la rămânerea definitivă a hotărârii de condamnare la pedeapsa amenzii;
 b) de la rămânerea definitivă a hotărârii de condamnare prin care s-a dispus
suspendarea executării pedepsei sub supraveghere;
 c) după executarea pedepsei închisorii, după grațierea totală ori a restului de
pedeapsă, după împlinirea termenului de prescripție a executării pedepsei sau după
expirarea termenului de supraveghere a liberării condiționate.
 (2) În cazul în care s-a dispus liberarea condiționată, interzicerea dreptului străinului
de a se afla pe teritoriul României se execută la data liberării.
 (3) Dacă se dispune revocarea suspendării executării pedepsei sub supraveghere
sau înlocuirea pedepsei amenzii cu închisoarea, pentru alte motive decât săvârșirea unei noi
infracțiuni, partea din durata pedepsei complementare a interzicerii exercitării unor drepturi
neexecutată la data revocării sau înlocuirii se va executa după executarea pedepsei
închisorii.

Art. 69 Degradarea militară
 (1) Pedeapsa complementară a degradării militare constă în pierderea gradului și a
dreptului de a purta uniformă de la data rămânerii definitive a hotărârii de condamnare.
21
 (2) Degradarea militară se aplică în mod obligatoriu condamnaților militari în
activitate, în rezervă sau în retragere, dacă pedeapsa principală aplicată este închisoarea
mai mare de 10 ani sau detențiunea pe viață.
 (3) Degradarea militară poate fi aplicată condamnaților militari în activitate, în rezervă
sau în retragere pentru infracțiuni săvârșite cu intenție, dacă pedeapsa principală aplicată
este închisoarea de cel puțin 5 ani și de cel mult 10 ani.
Art. 70 Publicarea hotărârii de condamnare
 (1) Publicarea hotărârii definitive de condamnare se poate dispune când, ținând
seama de natura și gravitatea infracțiunii, împrejurările cauzei și persoana condamnatului,
instanța apreciază că publicarea va contribui la prevenirea săvârșirii altor asemenea
infracțiuni.
 (2) Hotărârea de condamnare se publică în extras, în forma stabilită de instanță, întrun cotidian local sau național, o singură dată.
 (3) Publicarea hotărârii definitive de condamnare se face pe cheltuiala persoanei
condamnate, fără a se dezvălui identitatea persoanei vătămate.
CAPITOLUL IV CALCULUL DURATEI PEDEPSELOR
Art. 71 Durata executării
 (1) Durata executării pedepsei privative de libertate se socotește din ziua în care
condamnatul a început executarea hotărârii definitive de condamnare.
 (2) Ziua în care începe executarea pedepsei și ziua în care încetează se socotesc în
durata executării.
 (3) Perioada în care condamnatul, în cursul executării pedepsei, se află bolnav în
spital intră în durata executării, în afară de cazul în care și-a provocat în mod voit boala, iar
această împrejurare se constată în cursul executării pedepsei.
 (4) Permisiunile de ieșire din penitenciar, acordate condamnatului conform legii de
executare a pedepselor, intră în durata executării pedepsei.
Art. 72 Computarea duratei măsurilor preventive privative de libertate
 (1) Perioada în care o persoană a fost supusă unei măsuri preventive privative de
libertate se scade din durata pedepsei închisorii pronunțate. Scăderea se face și atunci când
condamnatul a fost urmărit sau judecat, în același timp ori în mod separat, pentru mai multe
infracțiuni concurente, chiar dacă a fost condamnat pentru o altă faptă decât cea care a
determinat dispunerea măsurii preventive.
 (2) Perioada în care o persoană a fost supusă unei măsuri preventive privative de
libertate se scade și în caz de condamnare la pedeapsa amenzii, prin înlăturarea în tot sau
în parte a zilelor - amendă.
 (3) În cazul amenzii care însoțește pedeapsa închisorii perioada în care o persoană a
fost supusă unei măsuri preventive privative de libertate se scade din durata pedepsei
închisorii.
Art. 73 Computarea pedepselor și măsurilor preventive executate în afara țării
 (1) În cazul infracțiunilor săvârșite în condițiile art. 8, 9, 10 sau 11, partea din
pedeapsă, precum și durata măsurilor preventive privative de libertate executate în afara
teritoriului țării se scad din durata pedepsei aplicate pentru aceeași infracțiune în România.
(2) Dispozițiile alin.(1) se aplică în mod corespunzător și în cazul în care pedeapsa
executată în afara țării este amenda.
22
CAPITOLUL V INDIVIDUALIZAREA PEDEPSELOR
 Secțiunea 1 Dispoziții generale
Art. 74 Criteriile generale de individualizare a pedepsei
 (1) Stabilirea duratei ori a cuantumului pedepsei se face în raport cu gravitatea
infracțiunii săvârșite și cu periculozitatea infractorului, care se evaluează după următoarele
criterii:
 a) împrejurările și modul de comitere a infracțiunii, precum și mijloacele folosite;
 b) starea de pericol creată pentru valoarea socială ocrotită;
 c) întinderea pagubei materiale produse;
 d) motivul săvârșirii infracțiunii și scopul urmărit;
 e) natura și frecvența infracțiunilor care constituie antecedente penale ale infractorului;
 f) conduita după săvârșirea infracțiunii și în cursul procesului penal;
 g) nivelul de educație, vârsta, starea de sănătate, situația familială și socială.
 (2) Când pentru infracțiunea săvârșită legea prevede pedepse alternative, se ține
seama de criteriile prevăzute în alin.(1) și pentru alegerea uneia dintre acestea.

 Secțiunea a 2-a Circumstanțele atenuante și circumstanțele agravante
Art. 75 Circumstanțe atenuante
 (1) Următoarele împrejurări constituie circumstanțe atenuante legale:
 a) săvârșirea infracțiunii sub stăpânirea unei puternice tulburări sau emoții, determinată
de o provocare din partea persoanei vătămate, produsă prin violență, printr-o atingere gravă
a demnității persoanei sau printr-o altă acțiune ilicită gravă;
 b) depășirea limitelor legitimei apărări;
 c) depășirea limitelor stării de necesitate.
 (2) Pot constitui circumstanțe atenuante judiciare:
 a) eforturile depuse de infractor pentru înlăturarea sau diminuarea consecințelor
infracțiunii;
 b) împrejurări legate de fapta comisă, care diminuează gravitatea infracțiunii sau
periculozitatea infractorului.

Art. 76 Efectele circumstanțelor atenuante
 (1) În cazul în care există circumstanțe atenuante, limitele speciale ale pedepsei
prevăzute de lege pentru infracțiunea săvârșită se reduc cu o treime.
(2) Dacă pedeapsa prevăzută de lege este detențiunea pe viață, în cazul reținerii
circumstanțelor atenuante se aplică pedeapsa închisorii de la 10 la 20 de ani.
(3) Reducerea limitelor speciale ale pedepsei se face o singură dată, indiferent de
numărul circumstanțelor atenuante reținute.
Art. 77 Circumstanțe agravante
 Următoarele împrejurări constituie circumstanțe agravante:
 a) săvârșirea faptei de trei sau mai multe persoane împreună;
 b) săvârșirea infracțiunii prin cruzimi sau supunerea victimei la tratamente degradante;
 c) săvârșirea infracțiunii prin metode sau mijloace de natură să pună în pericol alte
persoane sau bunuri;
23
 d) săvârșirea infracțiunii de către un infractor major, dacă aceasta a fost comisă împreună
cu un minor;
 e) săvârșirea infracțiunii profitând de starea de vădită vulnerabilitate a persoanei
vătămate, datorată vârstei, stării de sănătate, infirmității sau altor cauze;
 f) săvârșirea infracțiunii în stare de intoxicație voluntară cu alcool sau alte substanțe
psihoactive, când a fost provocată în vederea comiterii infracțiunii;
 g) săvârșirea infracțiunii de către o persoană care a profitat de situația prilejuită de o
calamitate, de starea de asediu sau de starea de urgență.

Art. 78 Efectele circumstanțelor agravante
 (1) În cazul în care există circumstanțe agravante, maximul pedepsei prevăzute de
lege pentru infracțiunea săvârșită se poate majora cu până la 2 ani în cazul închisorii,
respectiv cu până la o treime din acest maxim în cazul pedepsei amenzii.
 (2) Majorarea limitelor speciale ale pedepsei se face o singură dată, indiferent de
numărul circumstanțelor agravante reținute.
Art. 79 Concursul între cauze de atenuare sau de agravare
 (1) Când în cazul aceleiași infracțiuni sunt incidente două sau mai multe dispoziții
care au ca efect reducerea pedepsei, limitele speciale ale pedepsei prevăzute de lege
pentru infracțiunea săvârșită se reduc prin aplicarea succesivă a dispozițiilor privitoare la
tentativă, circumstanțe atenuante și cazuri speciale de reducere a pedepsei, în această
ordine.
 (2) Dacă sunt incidente două sau mai multe dispoziții care au ca efect agravarea
răspunderii penale, pedeapsa se stabilește prin aplicarea succesivă a dispozițiilor privitoare
la circumstanțe agravante, infracțiune continuată, concurs sau recidivă.
 (3) Când în cazul aceleiași infracțiuni sunt incidente una sau mai multe cauze de
reducere a pedepsei și una sau mai multe cauze de majorare a pedepsei, limitele speciale
ale pedepsei prevăzute de lege pentru infracțiunea săvârșită se reduc conform alin.(1), după
care limitele de pedeapsă rezultate se majorează conform alin.(2).

Secțiunea a 3-a Renunțarea la aplicarea pedepsei
Art. 80 Condițiile renunțării la aplicarea pedepsei
 (1) Instanța poate dispune renunțarea la aplicarea pedepsei dacă sunt întrunite
următoarele condiții:
 a) infracțiunea săvârșită prezintă o gravitate redusă, având în vedere natura și întinderea
urmărilor produse, mijloacele folosite, modul și împrejurările în care a fost comisă, motivul și
scopul urmărit;
 b) în raport cu persoana infractorului, de conduita avută anterior săvârșirii infracțiunii, de
eforturile depuse de acesta pentru înlăturarea sau diminuarea consecințelor infracțiunii,
precum și de posibilitățile sale de îndreptare, instanța apreciază că aplicarea unei pedepse
ar fi inoportună din cauza consecințelor pe care le-ar avea asupra persoanei acestuia.
 (2) Nu se poate dispune renunțarea la aplicarea pedepsei dacă:
 a) infractorul a mai suferit anterior o condamnare, cu excepția cazurilor prevăzute în art.
41 lit.a) și b) sau pentru care a intervenit reabilitarea ori s-a împlinit termenul de reabilitare;
 b) față de același infractor s-a mai dispus renunțarea la aplicarea pedepsei în ultimii 2 ani
anteriori datei comiterii infracțiunii pentru care este judecat;
24
 c) infractorul s-a sustras de la urmărire penală ori judecată sau a încercat zădărnicirea
aflării adevărului ori a identificării și tragerii la răspundere penală a autorului sau a
participanților.
 (3) În caz de concurs de infracțiuni, renunțarea la aplicarea pedepsei se poate
dispune dacă pentru fiecare infracțiune concurentă sunt îndeplinite condițiile prevăzute în
alin.(1) și (2).
Art. 81 Avertismentul
(1) Când dispune renunțarea la aplicarea pedepsei, instanța aplică infractorului un
avertisment.
(2) Avertismentul constă în prezentarea motivelor de fapt care au determinat
renunțarea la aplicarea pedepsei și atenționarea infractorului asupra conduitei sale viitoare
și a consecințelor la care se expune dacă va mai comite infracțiuni.
(3) În caz de concurs de infracțiuni se aplică un singur avertisment.
Art. 82 Efectele renunțării la aplicarea pedepsei
(1) Persoana față de care s-a dispus renunțarea la aplicarea pedepsei nu este
supusă nici unei decăderi, interdicții sau incapacități ce ar putea decurge din infracțiunea
săvârșită.
(2) Renunțarea la aplicarea pedepsei nu produce efecte asupra executării măsurilor
de siguranță și a obligațiilor civile prevăzute în hotărâre.
Secțiunea a 4-a Amânarea aplicării pedepsei
Art. 83 Condițiile amânării aplicării pedepsei
 (1) Instanța poate dispune amânarea aplicării pedepsei, stabilind un termen de
supraveghere, dacă sunt întrunite următoarele condiții:
 a) pedeapsa stabilită, inclusiv în cazul concursului de infracțiuni, este amenda sau
închisoarea de cel mult 2 ani;
 b) infractorul nu a mai fost condamnat anterior la pedeapsa închisorii, cu excepția
cazurilor prevăzute în art. 41 lit. a) și b) sau pentru care a intervenit reabilitarea ori s-a
împlinit termenul de reabilitare;
 c) infractorul și-a manifestat acordul de a presta o muncă neremunerată în folosul
comunității;
 d) în raport de persoana infractorului, de conduita avută anterior săvârșirii infracțiunii, de
eforturile depuse de acesta pentru înlăturarea sau diminuarea consecințelor infracțiunii,
precum și de posibilitățile sale de îndreptare, instanța apreciază că aplicarea imediată a unei
pedepse nu este necesară, dar se impune supravegherea conduitei sale pentru o perioadă
determinată.
 (2) Nu se poate dispune amânarea aplicării pedepsei dacă infractorul s-a sustras de
la urmărire penală ori judecată sau a încercat zădărnicirea aflării adevărului ori a identificării
și tragerii la răspundere penală a autorului sau a participanților.
 (3) Amânarea aplicării pedepsei închisorii atrage și amânarea aplicării amenzii care
însoțește pedeapsa închisorii în condițiile art. 62.
 (4) Este obligatorie prezentarea motivelor de fapt ce au determinat amânarea aplicării
pedepsei și atenționarea infractorului asupra conduitei sale viitoare și a consecințelor la care
se expune dacă va mai comite infracțiuni sau nu va respecta măsurile de supraveghere, ori
nu va executa obligațiile ce îi revin pe durata termenului de supraveghere.
25
Art. 84 Termenul de supraveghere
 (1) Termenul de supraveghere este de 2 ani și se calculează de la data rămânerii
definitive a hotărârii prin care s-a dispus amânarea aplicării pedepsei.
(2) Pe durata termenului de supraveghere, persoana față de care s-a dispus
amânarea aplicării pedepsei trebuie să respecte măsurile de supraveghere și să execute
obligațiile ce îi revin, în condițiile stabilite de instanță.
Art. 85 Măsurile de supraveghere și obligațiile
 (1) Pe durata termenului de supraveghere, persoana față de care s-a dispus
amânarea aplicării pedepsei trebuie să respecte următoarele măsuri de supraveghere:
 a) să se prezinte la serviciul de probațiune, la datele fixate de acesta;
 b) să primească vizitele consilierului de probațiune desemnat cu supravegherea sa;
 c) să anunțe, în prealabil, schimbarea locuinței și orice deplasare care depășește 5 zile,
precum și întoarcerea;
 d) să comunice schimbarea locului de muncă;
 e) să comunice informații și documente de natură a permite controlul mijloacelor sale de
existență.
 (2) Instanța poate impune persoanei față de care s-a dispus amânarea aplicării
pedepsei, să execute una sau mai multe din următoarele obligații:
 a) să urmeze un curs de pregătire școlară ori de calificare profesională;
 b) să presteze o muncă neremunerată în folosul comunității, pe o perioadă cuprinsă între
30 și 60 de zile, în condițiile stabilite de instanță, afară de cazul în care, din cauza stării de
sănătate, persoana nu poate presta această muncă. Numărul zilnic de ore se stabilește prin
legea de executare a pedepselor;
 c) să frecventeze un program de consiliere derulat sau monitorizat de serviciul de
probațiune;
 d) să frecventeze unul sau mai multe programe de reintegrare socială derulate de către
serviciul de probațiune sau organizate în colaborare cu instituții din comunitate;
 e) să se supună măsurilor de control, tratament sau îngrijire medicală;
 f) să nu comunice cu victima sau cu membri de familie ai acesteia, cu persoanele cu care
a comis infracțiunea sau cu alte persoane, stabilite de instanță, ori să nu se apropie de
acestea;
 g) să nu se afle în anumite locuri sau la anumite manifestări sportive, culturale ori la alte
adunări publice, stabilite de instanță;
 h) să nu conducă anumite vehicule stabilite de instanță;
 i) să nu dețină, să nu folosească și să nu poarte nici o categorie de arme
 j) să nu părăsească teritoriul României fără acordul serviciului de probațiune.
(3) Pentru stabilirea conținutului obligațiilor prevăzute în alin.(2) lit. a) - e) instanța va
consulta serviciul de probațiune, care este obligat să formuleze recomandări în acest sens.
(4) Persoana supravegheată trebuie să îndeplinească integral obligațiile civile stabilite
prin hotărâre, cel mai târziu cu trei luni înainte de expirarea termenului de supraveghere.
Art. 86 Supravegherea
(1) Pe durata termenului de supraveghere datele prevăzute în art. 85 alin.(1) lit.c), d)
și e) se comunică serviciului de probațiune.
(2) Supravegherea executării obligațiilor prevăzute în art. 85 alin.(2) lit.a) - f) și alin.(4)
se face de serviciul de probațiune. Verificarea modului de îndeplinire a obligațiilor prevăzute
în art. 85 alin.(2) lit. g) - j) se face de organele abilitate, care vor sesiza serviciul de
probațiune cu privire la orice încălcare a acestora.
26
(3) Serviciul de probațiune va lua măsurile necesare pentru a asigura executarea
obligațiilor prevăzute în art. 85 alin.(2) lit. a) – e) într-un termen cât mai scurt de la data
rămânerii definitive a hotărârii de condamnare.
(4) Pe durata termenului de supraveghere serviciul de probațiune are obligația să
sesizeze instanța dacă:
 a) au intervenit motive care justifică fie modificarea obligațiilor impuse de instanță, fie
încetarea executării unora dintre acestea;
 b) persoana supravegheată nu respectă măsurile de supraveghere sau nu execută, în
condițiile stabilite, obligațiile ce îi revin;
 c) persoana supravegheată nu a îndeplinit obligațiile civile stabilite prin hotărâre, cel mai
târziu cu trei luni înainte de expirarea termenului de supraveghere.

Art. 87 Modificarea sau încetarea obligațiilor
(1) Dacă pe parcursul termenului de supraveghere au intervenit motive care justifică
fie impunerea unor noi obligații, fie sporirea sau diminuarea condițiilor de executare a celor
existente, instanța dispune modificarea obligațiilor în mod corespunzător, pentru a asigura
persoanei supravegheate șanse sporite de îndreptare.
(2) Instanța dispune încetarea executării unora din obligațiile pe care le-a impus,
atunci când apreciază că menținerea acestora nu mai este necesară.
Art. 88 Revocarea amânării aplicării pedepsei
 (1) Dacă pe parcursul termenului de supraveghere persoana supravegheată, cu reacredință, nu respectă măsurile de supraveghere sau nu execută obligațiile impuse, instanța
revocă amânarea și dispune aplicarea și executarea pedepsei.
 (2) În cazul când, până la expirarea termenului de supraveghere, persoana
supravegheată nu îndeplinește integral obligațiile civile stabilite prin hotărâre, instanța
revocă amânarea și dispune aplicarea și executarea pedepsei, afară de cazul când
persoana dovedește că nu a avut nici o posibilitate să le îndeplinească.
(3) Dacă după amânarea aplicării pedepsei persoana supravegheată a săvârșit o
nouă infracțiune, descoperită în termenul de supraveghere, pentru care s-a pronunțat o
condamnare chiar după expirarea acestui termen, instanța revocă amânarea și dispune
aplicarea și executarea pedepsei. Pedeapsa aplicată ca urmare a revocării amânării și
pedeapsa pentru noua infracțiune se calculează conform dispozițiilor privitoare la concursul
de infracțiuni.
Art. 89 Anularea amânării aplicării pedepsei
 (1) Dacă pe parcursul termenului de supraveghere se descoperă că persoana
supravegheată mai săvârșise o infracțiune până la rămânerea definitivă a hotărârii prin care
s-a dispus amânarea, pentru care i s-a aplicat pedeapsa închisorii chiar după expirarea
acestui termen, amânarea se anulează, aplicându-se, după caz, dispozițiile privitoare la
concursul de infracțiuni, recidivă sau pluralitate intermediară.
 (2) În caz de concurs de infracțiuni, instanța poate dispune amânarea aplicării
pedepsei rezultate dacă sunt îndeplinite condițiile prevăzute de art. 83. Dacă se dispune
amânarea aplicării pedepsei, termenul de supraveghere se calculează de la data rămânerii
definitive a hotărârii prin care s-a pronunțat anterior amânarea aplicării pedepsei.
Art. 90 Efectele amânării aplicării pedepsei
(1) Persoanei față de care s-a dispus amânarea aplicării pedepsei nu i se mai aplică
pedeapsa și nu este supusă nici unei decăderi, interdicții sau incapacități ce ar putea
decurge din infracțiunea săvârșită, dacă nu a săvârșit din nou o infracțiune până la expirarea 
27
termenului de supraveghere, nu s-a dispus revocarea amânării și nu s-a descoperit o cauză
de anulare.
(2) Amânarea aplicării pedepsei nu produce efecte asupra executării măsurilor de
siguranță și a obligațiilor civile prevăzute în hotărâre.
Secțiunea a 5-a Suspendarea executării pedepsei sub supraveghere
Art. 91 Condițiile suspendării executării pedepsei sub supraveghere
 (1) Instanța poate dispune suspendarea executării pedepsei sub supraveghere dacă
sunt întrunite următoarele condiții:
 a) pedeapsa aplicată, inclusiv în caz de concurs de infracțiuni, este închisoarea de cel
mult 3 ani;
 b) infractorul nu a mai fost condamnat anterior la pedeapsa închisorii mai mare de un an,
cu excepția cazurilor prevăzute în art. 41, sau pentru care a intervenit reabilitarea ori s-a
împlinit termenul de reabilitare;
 c) infractorul și-a manifestat acordul de a presta o muncă neremunerată în folosul
comunității;
 d) în raport de persoana infractorului, de conduita avută anterior săvârșirii infracțiunii, de
eforturile depuse de acesta pentru înlăturarea sau diminuarea consecințelor infracțiunii,
precum și de posibilitățile sale de îndreptare, instanța apreciază că aplicarea pedepsei este
suficientă și, chiar fără executarea acesteia, condamnatul nu va mai comite alte infracțiuni,
însă este necesară supravegherea conduitei sale pentru o perioadă determinată.
 (2) Când pedeapsa închisorii este însoțită de pedeapsa amenzii aplicate în condițiile
art. 62, amenda se execută chiar dacă executarea pedepsei închisorii a fost suspendată sub
supraveghere.
 (3) Nu se poate dispune suspendarea executării pedepsei sub supraveghere dacă:
a) pedeapsa aplicată este numai amenda;
b) aplicarea pedepsei a fost inițial amânată, dar ulterior amânarea a fost revocată;
c) infractorul s-a sustras de la urmărire penală ori judecată sau a încercat zădărnicirea
aflării adevărului ori a identificării și tragerii la răspundere penală a autorului sau a
participanților.
 (4) Este obligatorie prezentarea motivelor de fapt ce au determinat suspendarea
executării pedepsei și atenționarea condamnatului asupra conduitei sale viitoare și a
consecințelor la care se expune dacă va mai comite infracțiuni sau nu va respecta măsurile
de supraveghere ori nu va executa obligațiile ce îi revin pe durata termenului de
supraveghere.
Art. 92 Termenul de supraveghere
 (1) Durata suspendării executării pedepsei sub supraveghere constituie termen de
supraveghere pentru condamnat și este cuprinsă între 2 și 4 ani, fără a putea fi însă mai
mică decât durata pedepsei aplicate.
 (2) Termenul de supraveghere se calculează de la data când hotărârea prin care s-a
pronunțat suspendarea executării pedepsei sub supraveghere a rămas definitivă.
 (3) Pe durata termenului de supraveghere condamnatul trebuie să respecte măsurile
de supraveghere și să execute obligațiile ce îi revin, în condițiile stabilite de instanță.
Art. 93 Măsurile de supraveghere și obligațiile
 (1) Pe durata termenului de supraveghere, condamnatul trebuie să respecte
următoarele măsuri de supraveghere:
28
 a) să se prezinte la serviciul de probațiune, la datele fixate de acesta;
 b) să primească vizitele consilierului de probațiune desemnat cu supravegherea sa;
 c) să anunțe, în prealabil, schimbarea locuinței și orice deplasare care depășește 5 zile;
 d) să comunice schimbarea locului de muncă;
 e) să comunice informații și documente de natură a permite controlul mijloacelor sale de
existență.
 (2) Instanța impune condamnatului să execute una sau mai multe din următoarele
obligații:
 a) să urmeze un curs de pregătire școlară ori de calificare profesională;
 b) să frecventeze un program de consiliere derulat sau monitorizat de serviciul de
probațiune;
 c) să frecventeze unul sau mai multe programe de reintegrare socială derulate de către
serviciul de probațiune sau organizate în colaborare cu instituții din comunitate;
 d) să se supună măsurilor de control, tratament sau îngrijire medicală;
 e) să nu părăsească teritoriul României, fără acordul serviciului de probațiune.
(3) Pe parcursul termenului de supraveghere, condamnatul va presta o muncă
neremunerată în folosul comunității pe o perioadă cuprinsă între 60 și 120 de zile, în
condițiile stabilite de instanță, afară de cazul în care, din cauza stării de sănătate, persoana
nu poate presta această muncă. Numărul zilnic de ore se stabilește prin legea de executare
a pedepselor.
(4) Pentru stabilirea conținutului obligațiilor prevăzute în alin.(2) lit.a) - d) și alin.(3),
instanța va consulta serviciul de probațiune, care este obligat să formuleze recomandări în
acest sens.
(5) Condamnatul trebuie să îndeplinească integral obligațiile civile stabilite prin
hotărârea de condamnare, cel mai târziu cu trei luni înainte de expirarea termenului de
supraveghere.
Art. 94 Supravegherea condamnatului
(1) Pe durata termenului de supraveghere datele prevăzute în art. 93 alin.(1) lit. c), d)
și e) se comunică serviciului de probațiune.
(2) Supravegherea executării obligațiilor prevăzute în art. 93 alin.(2), (3) și (5) se face
de serviciul de probațiune.
(3) Serviciul de probațiune va lua măsurile necesare pentru a asigura executarea
obligațiilor prevăzute în art. 93 alin.(2) lit. a) – d) și alin.(3) într-un termen cât mai scurt de la
data rămânerii definitive a hotărârii de condamnare.
(4) Pe durata termenului de supraveghere serviciul de probațiune are obligația să
sesizeze instanța dacă:
 a) au intervenit motive care justifică fie modificarea obligațiilor impuse de instanță, fie
încetarea executării unora dintre acestea;
 b) persoana supravegheată nu respectă măsurile de supraveghere sau nu execută, în
condițiile stabilite, obligațiile care îi revin;
 c) persoana supravegheată nu a îndeplinit obligațiile civile stabilite prin hotărâre, cel mai
târziu cu trei luni înainte de expirarea termenului de supraveghere.
Art. 95 Modificarea sau încetarea obligațiilor
(1) Dacă pe parcursul termenului de supraveghere au intervenit motive care justifică,
fie impunerea unor noi obligații, fie sporirea sau diminuarea condițiilor de executare a celor
existente, instanța dispune modificarea obligațiilor în mod corespunzător, pentru a asigura
condamnatului șanse mai mari de îndreptare. 
29
(2) Instanța dispune încetarea executării unora dintre obligațiile pe care le-a impus,
când apreciază că menținerea acestora nu mai este necesară.
Art. 96 Revocarea suspendării executării pedepsei sub supraveghere
(1) Dacă pe parcursul termenului de supraveghere persoana supravegheată, cu reacredință, nu respectă măsurile de supraveghere sau nu execută obligațiile impuse ori
stabilite de lege, instanța revocă suspendarea și dispune executarea pedepsei.
(2) Dacă până la expirarea termenului de supraveghere, persoana supravegheată nu
îndeplinește integral obligațiile civile stabilite prin hotărâre, instanța revocă suspendarea și
dispune executarea pedepsei, afară de cazul în care persoana dovedește că nu a avut nici o
posibilitate să le îndeplinească.
(3) Dacă pedeapsa amenzii care a însoțit pedeapsa închisorii în condițiile art. 62 nu a
fost executată și a fost înlocuită cu pedeapsa închisorii potrivit art. 63 alin.(2) sau art. 64
alin.(5) și (6), instanța revocă suspendarea și dispune executarea pedepsei, la care se
adaugă pedeapsa închisorii care a înlocuit amenda.
(4) Dacă pe parcursul termenului de supraveghere cel condamnat a săvârșit o nouă
infracțiune, descoperită până la împlinirea termenului și pentru care s-a pronunțat o
condamnare la pedeapsa închisorii, chiar după expirarea acestui termen, instanța revocă
suspendarea și dispune executarea pedepsei.
(5) Pedeapsa principală pentru noua infracțiune se stabilește și se execută, după caz,
potrivit dispozițiilor referitoare la recidivă sau la pluralitatea intermediară.
Art. 97 Anularea suspendării executării pedepsei sub supraveghere
 (1) Dacă pe parcursul termenului de supraveghere se descoperă că persoana
condamnată mai săvârșise o infracțiune până la rămânerea definitivă a hotărârii prin care sa dispus suspendarea, pentru care i s-a aplicat pedeapsa închisorii chiar după expirarea
acestui termen, suspendarea se anulează, aplicându-se, după caz, dispozițiile privitoare la
concursul de infracțiuni, recidivă sau pluralitate intermediară.
 (2) În caz de concurs de infracțiuni sau pluralitate intermediară, instanța poate
dispune suspendarea executării pedepsei rezultate, dacă sunt îndeplinite condițiile
prevăzute în art. 91. Dacă se dispune suspendarea executării pedepsei sub supraveghere,
termenul de supraveghere se calculează de la data rămânerii definitive a hotărârii de
condamnare prin care s-a pronunțat anterior suspendarea executării pedepsei sub
supraveghere.
Art. 98 Efectele suspendării executării pedepsei sub supraveghere
(1) Dacă până la expirarea termenului de supraveghere condamnatul nu a săvârșit
din nou o infracțiune, nu s-a dispus revocarea suspendării executării pedepsei sub
supraveghere și nu s-a descoperit o cauză de anulare, pedeapsa se consideră executată.
(2) Suspendarea executării pedepsei sub supraveghere nu produce efecte asupra
măsurilor de siguranță și a obligațiilor civile prevăzute în hotărârea de condamnare.
Secțiunea a 6-a Liberarea condiționată
Art. 99 Condițiile liberării condiționate în cazul detențiunii pe viață
 (1) Liberarea condiționată în cazul detențiunii pe viață poate fi dispusă dacă:
 a) cel condamnat a executat efectiv 20 de ani de detențiune;
 b) cel condamnat a avut o bună conduită pe toată durata executării pedepsei; 
30
 c) cel condamnat a îndeplinit integral obligațiile civile stabilite prin hotărârea de
condamnare, afară de cazul când dovedește că nu a avut nici o posibilitate să le
îndeplinească;
 d) instanța are convingerea că persoana condamnată s-a îndreptat și se poate reintegra
în societate.
 (2) Este obligatorie prezentarea motivelor de fapt ce au determinat acordarea liberării
condiționate și atenționarea condamnatului asupra conduitei sale viitoare și a consecințelor
la care se expune, dacă va mai comite infracțiuni sau nu va respecta măsurile de
supraveghere, ori dacă nu va executa obligațiile ce îi revin pe durata termenului de
supraveghere.
 (3) De la data liberării condiționate, condamnatul este supus unui termen de
supraveghere de 10 ani.
Art. 100 Condițiile liberării condiționate în cazul pedepsei închisorii
 (1) Liberarea condiționată în cazul închisorii poate fi dispusă dacă:
 a) cel condamnat a executat cel puțin două treimi din durata pedepsei, în cazul închisorii
care nu depășește 10 ani, sau cel puțin trei pătrimi din durata pedepsei, dar nu mai mult de
20 de ani, în cazul închisorii mai mari de 10 ani;
 b) cel condamnat se află în executarea pedepsei în regim semideschis sau deschis;
 c) cel condamnat a îndeplinit integral obligațiile civile stabilite prin hotărârea de
condamnare, afară de cazul când dovedește că nu a avut nici o posibilitate să le
îndeplinească;
 d) instanța are convingerea că persoana condamnată s-a îndreptat și se poate reintegra
în societate.
 (2) În cazul condamnatului care a împlinit vârsta de 60 de ani, se poate dispune
liberarea condiționată, după executarea efectivă a jumătate din durata pedepsei, în cazul
închisorii ce nu depășește 10 ani, sau a cel puțin două treimi din durata pedepsei, în cazul
închisorii mai mari de 10 ani, dacă sunt îndeplinite condițiile prevăzute în alin.(1) lit.b) – d).
 (3) În calculul fracțiunilor de pedeapsă prevăzute în alin.(1) se ține seama de partea
din durata pedepsei ce poate fi considerată, potrivit legii, ca executată pe baza muncii
prestate. În acest caz, liberarea condiționată nu poate fi dispusă înainte de executarea
efectivă a cel puțin jumătate din durata pedepsei închisorii, când aceasta nu depășește 10
ani, și a cel puțin două treimi, când pedeapsa este mai mare de 10 ani.
(4) În calculul fracțiunilor de pedeapsă prevăzute în alin.(2) se ține seama de partea
din durata pedepsei ce poate fi considerată, potrivit legii, ca executată pe baza muncii
prestate. În acest caz, liberarea condiționată nu poate fi dispusă înainte de executarea
efectivă a cel puțin o treime din durata pedepsei închisorii, când aceasta nu depășește 10
ani, și a cel puțin jumătate, când pedeapsa este mai mare de 10 ani.
 (5) Este obligatorie prezentarea motivelor de fapt ce au determinat acordarea liberării
condiționate și atenționarea condamnatului asupra conduitei sale viitoare și a consecințelor
la care se expune, dacă va mai comite infracțiuni sau nu va respecta măsurile de
supraveghere, ori nu va executa obligațiile ce îi revin pe durata termenului de supraveghere.
 (6) Intervalul cuprins între data liberării condiționate și data împlinirii duratei pedepsei
constituie termen de supraveghere pentru condamnat.
Art. 101 Măsurile de supraveghere și obligațiile
 (1) Dacă restul de pedeapsă rămas neexecutat la data liberării este de 2 ani sau mai
mare, condamnatul trebuie să respecte următoarele măsuri de supraveghere:
 a) să se prezinte la serviciul de probațiune, la datele fixate de acesta;
 b) să primească vizitele persoanei desemnate cu supravegherea sa;
31
 c) să anunțe, în prealabil, orice schimbare a locuinței și orice deplasare care depășește 5
zile;
 d) să comunice schimbarea locului de muncă;
 e) să comunice informații și documente de natură a permite controlul mijloacelor sale de
existență.
(2) În cazul prevăzut la alin.(1), instanța poate impune condamnatului să execute una
sau mai multe din următoarele obligații:
a) să urmeze un curs de pregătire școlară ori de calificare profesională;
b) să frecventeze un program de consiliere derulat sau monitorizat de serviciul de
probațiune;
c) să frecventeze unul sau mai multe programe de reintegrare socială derulate de către
serviciul de probațiune sau organizate în colaborare cu instituții din comunitate;
d) să nu părăsească teritoriul României;
e) să nu se afle în anumite locuri sau la anumite manifestări sportive, culturale ori la alte
adunări publice, stabilite de instanță;
f) să nu comunice cu victima sau cu membri de familie ai acesteia, cu participanții la
săvârșirea infracțiunii sau cu alte persoane, stabilite de instanță, ori să nu se apropie de
acestea;
g) să nu conducă anumite vehicule stabilite de instanță;
h) să nu dețină, să nu folosească și să nu poarte nicio categorie de arme.
(3) Obligațiile prevăzute în alin.(2) lit.d) - h) pot fi impuse în măsura în care nu au fost
aplicate în conținutul pedepsei complementare a interzicerii exercitării unor drepturi.
(4) Măsurile de supraveghere și obligațiile prevăzute în alin.(2) lit.a) - c) se execută
din momentul acordării liberării, pe o perioadă egală cu o treime din durata termenului de
supraveghere, dar nu mai mult de 2 ani, iar obligațiile prevăzute în alin.(2) lit.d) - h) se
execută pe toată durata termenului de supraveghere.
(5) Pentru stabilirea conținutului obligațiilor prevăzute în alin.(2) lit.a) - c) instanța va
consulta serviciul de probațiune, care este obligat să formuleze recomandări în acest sens.

Art. 102 Supravegherea condamnatului
(1) Pe durata supravegherii datele prevăzute în art. 101 alin.(1) lit.c) - e) se comunică
serviciului de probațiune.
(2) Supravegherea executării obligațiilor prevăzute în art. 101 alin.(2) lit.a) - c) se face
de serviciul de probațiune. Verificarea modului de îndeplinire a obligației prevăzute în art.
101 alin.(2) lit.d) - h) se face de organele abilitate, care vor sesiza serviciul de probațiune cu
privire la orice încălcare a acesteia.
(3) Supravegherea obligației prevăzută în art. 101 alin.(2) lit.f) poate fi realizată și
printr-un sistem electronic de supraveghere, în condițiile prevăzute de legea specială.
(4) Pe durata supravegherii, serviciul de probațiune are obligația să sesizeze instanța
dacă:
 a) au intervenit motive care justifică fie modificarea obligațiilor impuse de instanță, fie
încetarea executării unora dintre acestea;
 b) persoana supravegheată nu respectă măsurile de supraveghere sau nu execută, în
condițiile stabilite, obligațiile ce îi revin.

Art. 103 Modificarea sau încetarea obligațiilor
(1) Dacă pe durata supravegherii au intervenit motive care justifică, fie impunerea
unor noi obligații, fie sporirea sau diminuarea condițiilor de executare a celor existente,
instanța dispune modificarea obligațiilor în mod corespunzător, pentru a asigura
condamnatului șanse mai mari de reintegrare socială. 
32
(2) Instanța dispune încetarea executării unora din obligațiile pe care le-a impus, când
apreciază că menținerea acestora nu mai este necesară.
Art. 104 Revocarea liberării condiționate
 (1) Dacă pe durata supravegherii persoana condamnată, cu rea-credința, nu respectă
măsurile de supraveghere sau nu execută obligațiile impuse, instanța revocă liberarea și
dispune executarea restului de pedeapsă.
 (2) Dacă după acordarea liberării cel condamnat a săvârșit o nouă infracțiune, care a
fost descoperită în termenul de supraveghere și pentru care s-a pronunțat o condamnare la
pedeapsa închisorii, chiar după expirarea acestui termen, instanța revocă liberarea și
dispune executarea restului de pedeapsă. Pedeapsa pentru noua infracțiune se stabilește și
se execută, după caz, potrivit dispozițiilor de la recidivă sau pluralitate intermediară.
(3) Dispozițiile alin.(1) și (2) se aplică în mod corespunzător și în cazul liberării
condiționate din executarea pedepsei detențiunii pe viață.

Art. 105 Anularea liberării condiționate
 (1) Dacă, pe parcursul termenului, de supraveghere se descoperă că persoana
condamnată mai săvârșise o infracțiune până la acordarea liberării, pentru care i s-a aplicat
pedeapsa închisorii chiar după expirarea acestui termen, liberarea se anulează, aplicânduse, după caz, dispozițiile privitoare la concursul de infracțiuni, recidivă sau pluralitate
intermediară.
 (2) În cazul în care, în raport de pedeapsa rezultată, sunt îndeplinite condițiile
prevăzute în art. 99 sau 100 instanța poate acorda liberarea condiționată. Dacă s-a dispus
liberarea, termenul de supraveghere se calculează de la data acordării primei liberări.
(3) Când, după anulare, instanța dispune executarea pedepsei rezultate, partea din
durata pedepsei complementare a interzicerii exercitării unor drepturi neexecutată la data
anulării suspendării se va executa după executarea pedepsei închisorii.
Art. 106 Efectele liberării condiționate
 Dacă până la expirarea termenului de supraveghere condamnatul nu a săvârșit din
nou o infracțiune, nu s-a dispus revocarea liberării condiționate și nu s-a descoperit o cauză
de anulare, pedeapsa se consideră executată.
TITLUL IV
MĂSURILE DE SIGURANȚĂ
CAPITOLUL I DISPOZIȚII GENERALE
Art. 107 Scopul măsurilor de siguranță
 (1) Măsurile de siguranță au ca scop înlăturarea unei stări de pericol și
preîntâmpinarea săvârșirii faptelor prevăzute de legea penală.
 (2) Măsurile de siguranță se iau față de persoana care a comis o faptă prevăzută de
legea penală, nejustificată.
 (3) Măsurile de siguranță se pot lua chiar dacă făptuitorului nu i se aplică o pedeapsă.

Art. 108 Categoriile măsurilor de siguranță
 Măsurile de siguranță sunt:
 a) obligarea la tratament medical;
33
 b) internarea medicală;
 c) interzicerea ocupării unei funcții sau a exercitării unei profesii;
 d) confiscarea specială;
 e) confiscarea extinsă.
CAPITOLUL II REGIMUL MĂSURILOR DE SIGURANȚĂ
Art. 109 Obligarea la tratament medical
 (1) Dacă făptuitorul, din cauza unei boli, inclusiv cea provocată de consumul cronic
de alcool sau de alte substanțe psihoactive, prezintă pericol pentru societate, poate fi obligat
să urmeze un tratament medical până la însănătoșire sau până la obținerea unei ameliorări
care să înlăture starea de pericol.
 (2) Când persoana față de care s-a luat această măsură nu urmează tratamentul, se
poate dispune internarea medicală.
 (3) Dacă persoana obligată la tratament este condamnată la o pedeapsă privativă de
libertate, tratamentul se efectuează și în timpul executării pedepsei.

Art. 110 Internarea medicală
 Când făptuitorul este bolnav psihic, consumator cronic de substanțe psihoactive sau
suferă de o boală infecto-contagioasă și prezintă pericol pentru societate, se poate lua
măsura internării într-o unitate sanitară de specialitate, până la însănătoșire sau până la
obținerea unei ameliorări care să înlăture starea de pericol.

Art. 111 Interzicerea ocupării unei funcții sau a exercitării unei profesii
 (1) Când făptuitorul a săvârșit fapta datorită incapacității, nepregătirii sau altor cauze
care îl fac inapt pentru ocuparea unei anumite funcții, pentru exercitarea unei profesii sau
meserii, ori pentru desfășurarea unei alte activități, se poate lua măsura interzicerii
exercitării dreptului de a ocupa acea funcție ori de a exercita acea profesie, meserie sau
activitate.
 (2) Măsura de siguranță poate fi revocată la cerere, după trecerea unui termen de cel
puțin un an, dacă se constată că temeiurile care au impus luarea ei au încetat. O nouă
cerere nu se poate face decât după trecerea unui termen de cel puțin un an de la data
respingerii cererii anterioare.

Art. 112 Confiscarea specială
 (1) Sunt supuse confiscării speciale:
 a) bunurile produse prin săvârșirea faptei prevăzute de legea penală;
 b) bunurile care au fost folosite, în orice mod, sau destinate a fi folosite la săvârșirea
unei fapte prevăzute de legea penală, dacă sunt ale făptuitorului sau dacă, aparținând altei
persoane, aceasta a cunoscut scopul folosirii lor;
 c) bunurile folosite, imediat după săvârșirea faptei, pentru a asigura scăparea
făptuitorului sau păstrarea folosului ori produsului obținut, dacă sunt ale făptuitorului sau
dacă, aparținând altei persoane, aceasta a cunoscut scopul folosirii lor;
 d) bunurile care au fost date pentru a determina săvârșirea unei fapte prevăzute de
legea penală sau pentru a răsplăti pe făptuitor;
 e) bunurile dobândite prin săvârșirea faptei prevăzută de legea penală, dacă nu sunt
restituite persoanei vătămate și în măsura în care nu servesc la despăgubirea acesteia;
 f) bunurile a căror deținere este interzisă de legea penală.
34
 (2) În cazul prevăzut în alin.(1) lit.b) și c), dacă valoarea bunurilor supuse confiscării
este vădit disproporționată față de natura și gravitatea faptei, se dispune confiscarea în
parte, prin echivalent bănesc, ținând seama de urmarea produsă sau care s-ar fi putut
produce și de contribuția bunului la aceasta. Dacă bunurile au fost produse, modificate sau
adaptate în scopul săvârșirii faptei prevăzute de legea penală, se dispune confiscarea lor în
întregime.
(3) În cazurile prevăzute la alin.(1) lit. b) și c), dacă bunurile nu pot fi confiscate
întrucât nu aparțin infractorului, iar persoana căreia îi aparțin nu a cunoscut scopul folosirii
lor, se va confisca echivalentul în bani al acestora, cu aplicarea dispozițiilor alin. (2).
(4) Dispozițiile alin. (1) lit. b) nu se aplică în cazul faptelor săvârșite prin presă.
 (5) Dacă bunurile supuse confiscării potrivit alin.(1) lit.b) - e) nu se găsesc, în locul lor
se confiscă bani și bunuri până la concurența valorii acestora.
 (6) Se confiscă, de asemenea, bunurile și banii obținuți din exploatarea bunurilor
supuse confiscării precum și bunurile produse de acestea, cu excepția bunurilor prevăzute
în alin.(1) lit.b) și c).
Art.113. Confiscarea extinsă
(1) În cazul în care persoana este condamnată pentru comiterea unei infracțiuni
pentru care legea prevede o pedeapsă cu închisoarea mai mare de 5 ani și care este
susceptibilă să îi procure un folos material, instanța poate dispune și confiscarea altor bunuri
decât cele menționate la art.112 dacă sunt îndeplinite următoarele condiții:
a) valoarea bunurilor dobândite de persoana condamnată, într-o perioadă de cinci ani
înainte și, dacă este cazul, după momentul săvârșirii infracțiunii până la data punerii în
mișcare a acțiunii penale, depășește în mod vădit veniturile obținute de aceasta în mod licit;
b) instanța are convingerea că bunurile respective provin din activități de natura celor care
au atras condamnarea.
(2) Pentru aplicarea dispozițiilor alin. (1) se va ține seama și de valoarea bunurilor
transferate de către persoana condamnată sau de un terț unei persoane juridice asupra
căreia persoana condamnată deține controlul.
(3) Confiscarea nu poate depăși valoarea bunurilor dobândite în perioada menționată
arătată la alin. (1) care excede nivelului veniturilor licite ale persoanei condamnate.

TITLUL V
MINORITATEA
CAPITOLUL I REGIMUL RĂSPUNDERII PENALE A MINORULUI
Art. 114 Limitele răspunderii penale
 (1) Minorul care nu a împlinit vârsta de 13 ani nu răspunde penal.
 (2) Minorul care are vârsta între 13 și 16 ani răspunde penal numai dacă se
dovedește că a săvârșit fapta cu discernământ.
 (3) Minorul care a împlinit vârsta de 16 ani răspunde penal potrivit legii.
Art. 115 Consecințele răspunderii penale
 (1) Față de minorul care, la data săvârșirii infracțiunii, avea vârsta cuprinsă între 13 și
18 ani se ia o măsură educativă neprivativă de libertate.
 (2) Față de minorul prevăzut în alin. (1) se poate lua o măsură educativă privativă de
libertate în următoarele cazuri:
35
a) dacă a mai săvârșit o infracțiune, pentru care i s-a aplicat o măsură educativă ce a fost
executată înainte de comiterea infracțiunii pentru care este judecat;
b) atunci când pedeapsa prevăzută de lege pentru infracțiunea săvârșită este închisoarea
de 7 ani sau mai mare ori detențiunea pe viață.

Art. 116 Măsurile educative
 (1) Măsurile educative sunt neprivative de libertate sau privative de libertate.
1. Măsurile educative neprivative de libertate sunt:
 a) stagiul de formare civică;
 b) supravegherea;
 c) consemnarea la sfârșit de săptămână;
 d) asistarea zilnică;
2. Măsurile educative privative de libertate sunt:
 a) internarea într-un centru educativ;
 b) internarea într-un centru de detenție.
 (2) Alegerea măsurii educative care urmează să fie luată față de minor se face, în
condițiile art. 114, potrivit criteriilor prevăzute în art. 74.
Art. 117 Referatul de evaluare
 (1) În vederea efectuării evaluării minorului, potrivit criteriilor prevăzute în art. 74,
instanța va solicita serviciului de probațiune întocmirea unui referat care va cuprinde și
propuneri motivate referitoare la natura și durata programelor de reintegrare socială pe care
minorul ar trebui să le urmeze, precum și la alte obligații ce pot fi impuse acestuia de către
instanță.
 (2) Referatul de evaluare privind respectarea condițiilor de executare a măsurii
educative sau a obligațiilor impuse se întocmește în toate cazurile în care instanța dispune
asupra măsurilor educative ori asupra modificării sau încetării executării obligațiilor impuse,
precum și la terminarea executării măsurii educative.
CAPITOLUL II REGIMUL MĂSURILOR EDUCATIVE NEPRIVATIVE DE LIBERTATE
Art. 118 Stagiul de formare civică
 (1) Măsura educativă a stagiului de formare civică constă în obligația minorului de a
participa la un program cu o durată de cel mult două luni, pentru a-l ajuta să înțeleagă
consecințele legale și sociale la care se expune în cazul săvârșirii de infracțiuni și pentru a-l
responsabiliza cu privire la comportamentul său viitor.
 (2) Organizarea, asigurarea participării și supravegherea minorului, pe durata cursului
de formare civică, se fac sub coordonarea serviciului de probațiune, fără a afecta programul
școlar sau profesional al minorului.
Art. 119 Supravegherea
 Măsura educativă a supravegherii constă în controlarea și îndrumarea minorului în
cadrul programului său zilnic, pe o durată cuprinsă între două și patru luni, sub coordonarea
serviciului de probațiune, pentru a asigura participarea la cursuri școlare sau de formare
profesională și prevenirea desfășurării unor activități sau intrarea în legătură cu anumite
persoane care ar putea afecta procesul de îndreptare al acestuia. 
36
Art. 120 Consemnarea la sfârșit de săptămână
 (1) Măsura educativă a consemnării la sfârșit de săptămână constă în obligația
minorului de a nu părăsi locuința în zilele de sâmbătă și duminică, pe o durată cuprinsă între
4 și 12 săptămâni, afară de cazul în care, în această perioadă, are obligația de a participa la
anumite programe ori de a desfășura anumite activități impuse de instanță.
 (2) Supravegherea se face sub coordonarea serviciului de probațiune.
Art. 121 Asistarea zilnică
 (1) Măsura educativă a asistării zilnice constă în obligația minorului de a respecta un
program stabilit de serviciul de probațiune, care conține orarul și condițiile de desfășurare a
activităților, precum și interdicțiile impuse minorului.
 (2) Măsura educativă a asistării zilnice se ia pe o durată cuprinsă între 3 și 6 luni, iar
supravegherea se face sub coordonarea serviciului de probațiune.
Art. 122 Obligații ce pot fi impuse minorului
 (1) Pe durata executării măsurilor educative neprivative de libertate, instanța poate
impune minorului una sau mai multe dintre următoarele obligații:
 a) să urmeze un curs de pregătire școlară sau formare profesională;
 b) să frecventeze un program de consiliere sau alte programe de reintegrare socială
organizate sau coordonate de serviciul de probațiune;
 c) să nu depășească, fără acordul serviciului de probațiune, limita teritorială stabilită de
instanță;
 d) să nu se afle în anumite locuri sau la anumite manifestări sportive, culturale ori la alte
adunări publice, stabilite de instanță;
 e) să nu se apropie și să nu comunice cu victima sau cu membri de familie ai acesteia, cu
participanții la săvârșirea infracțiunii ori cu alte persoane stabilite de instanță;
 f) să se prezinte la serviciul de probațiune la datele fixate de acesta;
 g) să se supună măsurilor de control, tratament sau îngrijire medicală.
 (2) Supravegherea executării obligațiilor impuse de instanță se face sub coordonarea
serviciului de probațiune.
 (3) Pe durata executării măsurii educative neprivative de libertate, serviciul de
probațiune are obligația să sesizeze instanța dacă:
 a) au intervenit motive care justifică, fie modificarea obligațiilor impuse de instanță, fie
încetarea executării unora dintre acestea;
 b) persoana supravegheată nu respectă condițiile de executare a măsurii educative sau
nu execută, în condițiile stabilite, obligațiile ce îi revin.

Art. 123 Modificarea sau încetarea obligațiilor
 (1) Dacă, pe parcursul supravegherii, au intervenit motive care justifică, fie impunerea
unor noi obligații, fie sporirea sau diminuarea condițiilor de executare a celor existente,
instanța dispune modificarea obligațiilor în mod corespunzător, pentru a asigura persoanei
supravegheate șanse mai mari de îndreptare.
 (2) Instanța dispune încetarea executării unora dintre obligațiile pe care le-a impus,
când apreciază că menținerea acestora nu mai este necesară.
Art. 124 Prelungirea sau înlocuirea măsurilor educative neprivative de libertate
 (1) Dacă minorul nu respectă, cu rea-credință, condițiile de executare a măsurii
educative sau a obligațiilor impuse, instanța dispune:
 a) prelungirea măsurii educative, fără a putea depăși maximul prevăzut de lege pentru
aceasta;
37
 b) înlocuirea măsurii luate, cu o altă măsură educativă neprivativă de libertate mai
severă;
 c) înlocuirea măsurii luate, cu internarea într-un centru educativ, în cazul în care, inițial,
s-a luat măsura educativă neprivativă de libertate cea mai severă, pe durata sa maximă.
 (2) În cazurile prevăzute în alin.(1) lit. a) și b), dacă nici de această dată nu sunt
respectate condițiile de executare a măsurii educative sau a obligațiilor impuse, instanța
înlocuiește măsura educativă neprivativă de libertate cu măsura internării într-un centru
educativ.
 (3) Dacă minorul aflat în executarea unei măsuri educative neprivative de libertate
săvârșește o nouă infracțiune sau este judecat pentru o infracțiune concurentă săvârșită
anterior, instanța dispune:
 a) prelungirea măsurii educative luate inițial fără a putea depăși maximul prevăzut de
lege pentru aceasta;
 b) înlocuirea măsurii luată inițial cu o altă măsură educativă neprivativă de libertate mai
severă;
 c) înlocuirea măsurii luată inițial cu o măsură educativă privativă de libertate.
 (4) În cazurile prevăzute în alin.(1) lit. a) și b) și în alin. (3) lit. a) și b), instanța poate
impune noi obligații în sarcina minorului ori sporește condițiile de executare a celor
existente.

CAPITOLUL III REGIMUL MĂSURILOR EDUCATIVE PRIVATIVE DE LIBERTATE
Art. 125 Internarea într-un centru educativ
 (1) Măsura educativă a internării într-un centru educativ constă în internarea
minorului într-o instituție specializată în recuperarea minorilor, unde va urma un program de
pregătire școlară și formare profesională potrivit aptitudinilor sale, precum și programe de
reintegrare socială.
 (2) Internarea se dispune pe o perioadă cuprinsă între unu și 3 ani.
 (3) Dacă în perioada internării minorul săvârșește o nouă infracțiune sau este judecat
pentru o infracțiune concurentă săvârșită anterior, instanța poate menține măsura internării
într-un centru educativ, prelungind durata acesteia, fără a depăși maximul prevăzut de lege,
sau o poate înlocui cu măsura internării într-un centru de detenție.
 (4) În cazul în care pe durata internării minorul a dovedit interes constant pentru
însușirea cunoștințelor școlare și profesionale și a făcut progrese evidente în vederea
reintegrării sociale, după executarea a cel puțin jumătate din durata internării, instanța poate
dispune:
a) înlocuirea internării cu măsura educativă a asistării zilnice pe o perioadă egală cu durata
internării neexecutate dar nu mai mult de 6 luni, dacă persoana internată nu a împlinit vârsta
de 18 ani;
b) liberarea din centrul educativ, dacă persoana internată a împlinit vârsta de 18 ani.
 (5) Odată cu înlocuirea sau liberarea instanța impune respectarea uneia sau mai
multora dintre obligațiile prevăzute în art. 122 până la împlinirea duratei măsurii internării.
 (6) Dacă minorul nu respectă, cu rea-credință, condițiile de executare a măsurii
asistării zilnice sau obligațiile impuse, instanța revine asupra înlocuirii sau liberării și dispune
executarea restului rămas neexecutat din durata măsurii internării într-un centru educativ.
 (7) În cazul săvârșirii, până la împlinirea duratei internării, a unei noi infracțiuni de
către o persoană care nu a împlinit vârsta de 18 ani și față de care s-a dispus înlocuirea
măsurii internării într-un centru educativ cu măsura asistării zilnice, instanța revine asupra
înlocuirii și dispune:
38
a) executarea restului rămas din durata măsurii internării inițiale, cu posibilitatea prelungirii
duratei acesteia până la maximul prevăzut de lege;
b) internarea într-un centru de detenție.

Art. 126 Internarea într-un centru de detenție
 (1) Măsura educativă a internării într-un centru de detenție constă în internarea
minorului într-o instituție specializată în recuperarea minorilor, cu regim de pază și
supraveghere, unde va urma programe intensive de reintegrare socială, precum și programe
de pregătire școlară și formare profesională potrivit aptitudinilor sale.
 (2) Internarea se dispune pe o perioadă cuprinsă între 2 și 5 ani, afară de cazul în
care pedeapsa prevăzută de lege pentru infracțiunea săvârșită este închisoarea de 20 de
ani sau mai mare ori detențiunea pe viață, când internarea se ia pe o perioadă cuprinsă între
5 și 15 ani.
 (3) Dacă în perioada internării minorul săvârșește o nouă infracțiune sau este judecat
pentru o infracțiune concurentă săvârșită anterior, instanța prelungește măsura internării
fără a depăși maximul prevăzut în alin. (2), determinat în raport cu pedeapsa cea mai grea
dintre cele prevăzute de lege pentru infracțiunile săvârșite. Din durata măsurii educative se
scade perioada executată până la data hotărârii.
 (4) În cazul în care pe durata internării minorul a dovedit interes constant pentru
însușirea cunoștințelor școlare și profesionale și a făcut progrese evidente în vederea
reintegrării sociale, după executarea a cel puțin jumătate din durata internării, instanța poate
dispune:
a) înlocuirea internării cu măsura educativă a asistării zilnice pe o perioadă egală cu
durata internării neexecutate dar nu mai mult de 6 luni, dacă persoana internată nu a împlinit
vârsta de 18 ani;
b) liberarea din centrul de detenție, dacă persoana internată a împlinit vârsta de 18 ani.
 (5) Odată cu înlocuirea sau liberarea instanța impune respectarea uneia sau mai
multora dintre obligațiile prevăzute în art. 122 până la împlinirea duratei măsurii internării.
 (6) Dacă minorul nu respectă, cu rea-credință, condițiile de executare a măsurii
asistării zilnice sau obligațiile impuse, instanța revine asupra înlocuirii sau liberării și dispune
executarea restului rămas neexecutat din durata măsurii internării într-un centru de
detenție.
 (7) În cazul săvârșirii, până la împlinirea duratei internării, a unei noi infracțiuni de
către o persoană care nu a împlinit vârsta de 18 ani și față de care s-a dispus înlocuirea
măsurii internării într-un centru de detenția cu măsura asistării zilnice, instanța revine asupra
înlocuirii și dispune:
a) executarea restului rămas din durata măsurii internării într-un centru de detenție;
b) prelungește durata acestei internări în condițiile prevăzute în alin.(3).
Art. 127 Schimbarea regimului de executare
Dacă în cursul executării unei măsuri educative privative de libertate persoana
internată, care a împlinit vârsta de 18 ani, are un comportament prin care influențează
negativ sau împiedică procesul de recuperare și reintegrare a celorlalte persoane internate,
instanța poate dispune continuarea executării măsurii educative într-un penitenciar.
Art. 128 Calculul duratei măsurilor educative
În cazul măsurilor educative privative de libertate dispozițiile art. 71-73 se aplică în
mod corespunzător.
39
CAPITOLUL IV DISPOZIȚII COMUNE
Art. 129 Efectele cauzelor de atenuare și agravare
 În cazul infracțiunilor săvârșite în timpul minorității, cauzele de atenuare și agravare
sunt avute în vedere la alegerea măsurii educative și produc efecte între limitele prevăzute
de lege pentru fiecare măsură educativă.

Art. 130 Pluralitatea de infracțiuni
 (1) În caz de concurs de infracțiuni săvârșite în timpul minorității, se stabilește și se ia
o singură măsură educativă pentru toate faptele, în condițiile art. 115, ținând seama de
criteriile prevăzute în art. 74.
 (2) În cazul săvârșirii a două infracțiuni dintre care una în timpul minorității și una
după majorat, pentru infracțiunea comisă în timpul minorității se ia o măsură educativă iar
pentru infracțiunea săvârșită după majorat se stabilește o pedeapsă, după care:
 a) dacă măsura educativă este neprivativă de libertate, se execută numai pedepsa;
 b) dacă măsura educativă este privativă de libertate iar pedeapsa este închisoarea, se
aplică pedeapsa închisorii, care se majorează cu o durată egală cu cel puțin o pătrime din
durata măsurii educative ori din restul rămas neexecutat din aceasta la data săvârșirii
infracțiunii comise după majorat;
 c) dacă pedeapsa aplicată pentru infracțiunea săvârșită după majorat este detențiunea pe
viață, se execută numai această pedeapsă;
 d) dacă măsura educativă este privativă de libertate iar pedeapsa este amenda, se
execută măsura educativă, a cărei durată se majorează cu cel mult 6 luni, fără a depăși
maximul prevăzut de lege pentru aceasta.
 (3) În cazul prevăzut în alin.(2) lit. b) din durata pedepsei aplicate se scade ceea ce sa executat din momentul săvârșirii infracțiunii comise după majorat până la data judecării.
 (4) În cazul săvârșirii după majorat a două sau mai multe infracțiuni concurente, se
aplică mai întâi regulile referitoare la concursul de infracțiuni, după care se face aplicarea
dispozițiilor alin.(2).
 (5) Pedeapsa stabilită potrivit dispozițiilor alin.(2) lit. b) nu poate face obiectul
amânării aplicării pedepsei sau al suspendării executării sub supraveghere.
Art. 131 Descoperirea unei infracțiuni săvârșite în timpul minorității
 Dacă pe durata termenului de supraveghere al amânării aplicării pedepsei, al
suspendării sub supraveghere ori al liberării condiționate se descoperă că persoana
supravegheată mai săvârșise o infracțiune în timpul minorității pentru care s-a luat chiar
după expirarea acestui termen o măsură educativă privativă de libertate, amânarea,
suspendarea sau liberarea se anulează, aplicându-se în mod corespunzător dispozițiile art.
130 alin.(2) – (4).
Art. 132 Prescripția răspunderii penale a minorilor
 Termenele de prescripție a răspunderii penale, prevăzute în art. 155, se reduc la
jumătate pentru cei care la data săvârșirii infracțiunii erau minori și se întrerup sau se
suspendă în condițiile prevăzute de lege pentru majori.

Art. 133 Prescripția executării măsurilor educative
 (1) Măsurile educative neprivative de libertate se prescriu într-un termen de 2 ani de
la data rămânerii definitive a hotărârii prin care au fost luate.
 (2) Măsurile educative privative de libertate se prescriu într-un termen egal cu durata
măsurii educative luate, dar nu mai puțin de 2 ani.
40
 (3) Termenele de prescripție a executării măsurilor educative se întrerup și se
suspendă în condițiile prevăzute de lege pentru majori.
 (4) În cazul înlocuirii măsurilor educative, executarea se prescrie în raport cu măsura
educativă mai grea și curge de la data rămânerii definitive a hotărârii prin care s-a dispus
înlocuirea.
Art. 134 Efectele măsurilor educative
 Măsurile educative nu atrag interdicții, decăderi sau incapacități.

Art. 135 Minorul devenit major
(1) Dispozițiile prezentului titlu se aplică și majorilor care, la data săvârșirii infracțiunii,
aveau vârsta cuprinsă între 13 și 18 ani.
(2) Când, la data pronunțării hotărârii prin care s-a luat o măsură educativă privativă
de libertate, infractorul a împlinit vârsta de 18 ani instanța, ținând seama de posibilitățile sale
de îndreptare, de vârsta acestuia precum și de celelalte criterii prevăzute în art. 74, poate
dispune executarea măsurii educative într-un penitenciar.
TITLUL VI
RĂSPUNDEREA PENALĂ A PERSOANEI JURIDICE
CAPITOLUL I DISPOZIȚII GENERALE

Art. 136 Condițiile răspunderii penale a persoanelor juridice
 (1) Persoanele juridice, cu excepția statului și a autorităților publice, răspund penal
pentru infracțiunile săvârșite în realizarea obiectului de activitate sau în interesul ori în
numele persoanei juridice.
(2) Instituțiile publice nu răspund penal pentru infracțiunile săvârșite în exercitarea
unei activități ce nu poate face obiectul domeniului privat.
 (3) Răspunderea penală a persoanei juridice nu exclude răspunderea penală a
persoanei fizice care a contribuit la săvârșirea aceleiași fapte.
Art. 137 Pedepsele aplicabile persoanei juridice
 (1) Pedepsele aplicabile persoanei juridice sunt principale și complementare.
 (2) Pedeapsa principală este amenda.
 (3) Pedepsele complementare sunt:
a) dizolvarea persoanei juridice;
b) suspendarea activității sau a uneia dintre activitățile persoanei juridice pe o durată de la 3
luni la 3 ani;
c) închiderea unor puncte de lucru ale persoanei juridice pe o durată de la 3 luni la 3 ani;
d) interzicerea de a participa la procedurile de achiziții publice pe o durată de la unu la 3
ani;
e) plasarea sub supraveghere judiciară;
f) afișarea sau publicarea hotărârii de condamnare.
Art. 138 Stabilirea amenzii pentru persoana juridică
 (1) Amenda constă în suma de bani pe care persoana juridică este condamnată să o
plătească statului.
41
 (2) Cuantumul amenzii se stabilește prin sistemul zilelor–amendă. Suma
corespunzătoare unei zile – amendă, cuprinsă între 100 și 5 000 lei, se înmulțește cu
numărul zilelor-amendă, care este cuprins între 15 zile și 600 de zile.
 (3) Instanța stabilește numărul zilelor–amendă ținând cont de criteriile generale de
individualizare a pedepsei. Cuantumul sumei corespunzătoare unei zile – amendă se
determină ținând seama de cifra de afaceri în cazul persoanei juridice cu scop lucrativ,
respectiv de valoarea activului patrimonial în cazul altor persoane juridice, precum și de
celelalte obligații ale persoanei juridice.
 (4) Limitele speciale ale zilelor-amendă sunt cuprinse între:
 a) 60 și 180 de zile-amendă, când legea prevede pentru infracțiunea săvârșită numai
pedeapsa amenzii;
 b) 120 și 240 de zile-amendă, când legea prevede pedeapsa închisorii de cel mult 5
ani, unică sau alternativ cu pedeapsa amenzii;
 c) 180 și 300 de zile-amendă, când legea prevede pedeapsa închisorii de cel mult 10
ani;
 d) 240 și 420 de zile-amendă, când legea prevede pedeapsa închisorii de cel mult 20
de ani;
 e) 360 și 510 de zile-amendă, când legea prevede pedeapsa închisorii mai mare de 20
de ani sau detențiunea pe viață;
 (5) Când prin infracțiunea săvârșită persoana juridică a urmărit obținerea unui folos
patrimonial, limitele speciale ale zilelor-amendă prevăzute de lege pentru infracțiunea
comisă se pot majora cu o treime, fără a se depăși maximul general al amenzii. La stabilirea
amenzii se va ține seama de valoarea folosului patrimonial obținut sau urmărit.
CAPITOLUL II REGIMUL PEDEPSELOR COMPLEMENTARE APLICATE
PERSOANEI JURIDICE

Art. 139 Aplicarea și executarea pedepselor complementare în cazul persoanei
juridice
 (1) Aplicarea uneia sau mai multor pedepse complementare se dispune atunci când
instanța constată că, față de natura și gravitatea infracțiunii, precum și de împrejurările
cauzei, aceste pedepse sunt necesare.
 (2) Aplicarea uneia sau mai multor pedepse complementare este obligatorie când
legea prevede această pedeapsă.
 (3) Pedepsele complementare prevăzute în art. 137 alin.(3) lit.b) - f) se pot aplica în
mod cumulativ.
 (4) Executarea pedepselor complementare începe după rămânerea definitivă a
hotărârii de condamnare.
Art. 140 Dizolvarea persoanei juridice
 (1) Pedeapsa complementară a dizolvării persoanei juridice se aplică atunci când :
 a) persoana juridică a fost constituită în scopul săvârșirii de infracțiuni;
 b) obiectul său de activitate a fost deturnat în scopul comiterii de infracțiuni, iar
pedeapsa prevăzută de lege pentru infracțiunea săvârșită este închisoarea mai mare de 3
ani.
(2) În caz de neexecutare, cu rea-credință, a uneia dintre pedepsele complementare
prevăzute în art. 137 alin.(3) lit.b) - e), instanța dispune dizolvarea persoanei juridice.
 (3) Pedeapsa complementară a dizolvării persoanei juridice are ca efect deschiderea
procedurii de lichidare, potrivit legii, iar o copie după dispozitivul hotărârii definitive de 
42
condamnare prin care s-a aplicat această pedeapsă va fi comunicată, de îndată, instanței
civile competente, care va proceda la desemnarea lichidatorului.
Art. 141 Suspendarea activității persoanei juridice
 (1) Pedeapsa complementară a suspendării activității persoanei juridice constă în
interzicerea desfășurării activității sau a uneia dintre activitățile persoanei juridice, în
realizarea căreia a fost săvârșită infracțiunea.
 (2) În caz de neexecutare, cu rea-credință, a pedepsei complementare prevăzute în
art. 137 alin.(3) lit.f), instanța dispune suspendarea activității sau a uneia dintre activitățile
persoanei juridice până la punerea în executare a pedepsei complementare, dar nu mai mult
de 3 luni.
 (3) Dacă până la împlinirea termenului prevăzut în alin.(2) pedeapsa complementară
nu a fost pusă în executare instanța dispune dizolvarea persoanei juridice.

Art. 142 Neaplicarea dizolvării sau suspendării activității persoanei juridice
 (1) Pedepsele complementare prevăzute în art. 137 alin.(3) lit.a) și b) nu pot fi
aplicate instituțiilor publice, partidelor politice, sindicatelor, patronatelor și organizațiilor
religioase ori aparținând minorităților naționale, constituite potrivit legii.
 (2) Dispozițiile prevăzute în alin. (1) se aplică și persoanelor juridice care își
desfășoară activitatea în domeniul presei.
Art. 143 Închiderea unor puncte de lucru ale persoanei juridice
 (1) Pedeapsa complementară a închiderii unor puncte de lucru ale persoanei juridice
constă în închiderea unuia sau mai multora dintre punctele de lucru aparținând persoanei
juridice cu scop lucrativ, în care s-a desfășurat activitatea în realizarea căreia a fost
săvârșită infracțiunea.
 (2) Dispozițiile prevăzute în alin.(1) nu se aplică persoanelor juridice care își
desfășoară activitatea în domeniul presei.
Art. 144 Interzicerea de a participa la procedurile de achiziții publice
 Pedeapsa complementară a interzicerii de a participa la procedurile de achiziții
publice constă în interzicerea de a participa, direct sau indirect, la procedurile pentru
atribuirea contractelor de achiziții publice, prevăzute de lege.
Art. 145 Plasarea sub supraveghere judiciară
(1) Plasarea sub supraveghere judiciară constă în desemnarea de către instanță a
unui administrator judiciar care va supraveghea, pe o perioadă de la unu la 3 ani,
desfășurarea activității ce a ocazionat săvârșirea infracțiunii.
(2) Mandatarul judiciar are obligația de a sesiza instanța atunci când constată că
persoana juridică nu a luat măsurile necesare în vederea prevenirii comiterii de noi
infracțiuni. În cazul în care instanța constată că sesizarea este întemeiată, dispune
înlocuirea acestei pedepse cu pedeapsa prevăzută de art. 141.
(3) Plasarea sub supraveghere judiciară nu se aplică în cazul persoanelor juridice
menționate la art. 142.
Art. 146 Afișarea sau publicarea hotărârii de condamnare
 (1) Afișarea hotărârii definitive de condamnare sau publicarea acesteia se realizează
pe cheltuiala persoanei juridice condamnate.
 (2) Prin afișarea sau publicarea hotărârii de condamnare nu poate fi dezvăluită
identitatea persoanei vătămate.
43
 (3) Afișarea hotărârii de condamnare se realizează în extras, în forma și locul stabilite
de instanță, pentru o perioadă cuprinsă între o lună și 3 luni.
 (4) Publicarea hotărârii de condamnare se face în extras și în forma stabilită de
instanță, prin intermediul presei scrise sau audio-vizuale ori prin alte mijloace de comunicare
audio-vizuală, desemnate de instanță.
 (5) Dacă publicarea se face prin presa scrisă sau audio-vizuală instanța stabilește
numărul aparițiilor, care nu poare fi mai mare de 10, iar în cazul publicării prin alte mijloace
audio-vizuale durata acesteia nu poate depăși 3 luni.

CAPITOLUL III DISPOZIȚII COMUNE
Art. 147 Recidiva în cazul persoanei juridice
 (1) Există recidivă pentru persoana juridică atunci când, după rămânerea definitivă a
unei hotărâri de condamnare și până la reabilitare, persoana juridică săvârșește din nou o
infracțiune.
 (2) În caz de recidivă, limitele speciale ale pedepsei prevăzute de lege pentru noua
infracțiune se majorează cu jumătate, fără a depăși maximul general al pedepsei amenzii.
 (3) Dacă amenda anterioară nu a fost executată, în tot sau în parte, amenda stabilită
pentru noua infracțiune potrivit alin.(2), se adaugă la pedeapsa anterioară sau la restul
rămas neexecutat din aceasta.
 (4) Dispozițiile art. 41 se aplică în mod corespunzător.
Art. 148 Atenuarea și agravarea răspunderii penale a persoanei juridice
 (1) În caz de concurs de infracțiuni, pluralitate intermediară sau de cauze de atenuare
ori agravare a răspunderii penale, persoanei juridice i se aplică regimul amenzii prevăzut de
lege pentru persoana fizică.
 (2) În caz de pluralitate de infracțiuni, pedepsele complementare de natură diferită, cu
excepția dizolvării, sau cele de aceeași natură dar cu conținut diferit se cumulează, iar dintre
pedepsele complementare de aceeași natură și cu același conținut se aplică cea mai grea.
 (3) În caz de pluralitate de infracțiuni, măsurile de siguranță luate conform art.112 și
113 se cumulează.
Art. 149 Prescripția răspunderii penale
 Răspunderea penală a persoanei juridice se prescrie în condițiile prevăzute de lege
pentru persoana fizică, dispozițiile prevăzute în art. 154-157 aplicându-se în mod
corespunzător.
Art. 150 Prescripția executării pedepsei
(1) Termenul de prescripție a executării pedepsei amenzii aplicate persoanei juridice
este de 5 ani.
(2) Executarea pedepselor complementare aplicate persoanelor juridice se prescrie
într-un termen de 3 ani, care curge de la data la care pedeapsa amenzii a fost executată sau
considerată ca executată.
(3) Dispozițiile prevăzute în art. 161, 162 alin.(2), art. 163 și art. 164 se aplică în mod
corespunzător.
44
Art. 151 Reabilitarea persoanei juridice
 Reabilitarea persoanei juridice are loc de drept dacă, în decurs de 3 ani de la data la
care pedeapsa amenzii sau pedeapsa complementară a fost executată sau considerată ca
executată, aceasta nu a mai săvârșit nici o altă infracțiune.
Art.152 Efectele comasării și divizării persoanei juridice
 (1) În cazul pierderii personalității juridice prin fuziune, absorbție sau divizare
intervenită după comiterea infracțiunii, răspunderea penală și consecințele acesteia se va
angaja:
a) în sarcina persoanei juridice creată prin fuziune;
b) în sarcina persoanei juridice absorbante;
c) în sarcina persoanelor juridice care au fost create prin divizare sau care au dobândit
fracțiuni din patrimoniul persoanei divizate.
(2) În cazul prevăzut la alin.(1) la individualizarea pedepsei se va ține seama de cifra
de afaceri, respectiv de valoarea activului patrimonial al persoanei juridice care a comis
infracțiunea, precum și de partea din patrimoniul acesteia care a fost transmisă fiecărei
persoane juridice participante la operațiune.
TITLUL VII
CAUZELE CARE ÎNLĂTURĂ RĂSPUNDEREA PENALĂ
Art. 153 Efectele amnistiei
 (1) Amnistia înlătură răspunderea penală pentru infracțiunea săvârșită. Dacă intervine
după condamnare, ea înlătură și executarea pedepsei pronunțate, precum și celelalte
consecințe ale condamnării. Amenda încasată anterior amnistiei nu se restituie.
 (2) Amnistia nu are efecte asupra măsurilor de siguranță și asupra drepturilor
persoanei vătămate.
Art. 154 Prescripția răspunderii penale
 (1) Prescripția înlătură răspunderea penală.
 (2) Prescripția nu înlătură răspunderea penală în cazul infracțiunilor de genocid,
contra umanității și de război.
Art.155 Termenele de prescripție a răspunderii penale
 (1) Termenele de prescripție a răspunderii penale sunt:
 a) 15 ani, când legea prevede pentru infracțiunea săvârșită pedeapsa detențiunii pe viață
sau pedeapsa închisorii mai mare de 20 de ani;
 b) 10 ani, când legea prevede pentru infracțiunea săvârșită pedeapsa închisorii mai mare
de 10 ani, dar care nu depășește 20 de ani;
 c) 8 ani, când legea prevede pentru infracțiunea săvârșită pedeapsa închisorii mai mare
de 5 ani, dar care nu depășește 10 ani;
 d) 5 ani, când legea prevede pentru infracțiunea săvârșită pedeapsa închisorii mai mare
de un an dar care nu depășește 5 ani;
 e) 3 ani, când legea prevede pentru infracțiunea săvârșită pedeapsa închisorii care nu
depășește un an sau amenda;
 (2) Termenele prevăzute în prezentul articol încep să curgă de la data săvârșirii
infracțiunii. În cazul infracțiunilor continue termenul curge de la data încetării acțiunii sau 
45
inacțiunii, în cazul infracțiunilor continuate, de la data săvârșirii ultimei acțiuni sau inacțiuni
iar în cazul infracțiunilor de obicei, de la data săvârșirii ultimului act.
 (3) În cazul infracțiunilor progresive, termenul de prescripție a răspunderii penale
începe să curgă de la data săvârșirii acțiunii sau inacțiunii și se calculează în raport cu
pedeapsa corespunzătoare rezultatului definitiv produs.
 (4) În cazul infracțiunilor contra libertății și integrității sexuale, săvârșite față de un
minor, termenul de prescripție începe să curgă de la data la care acesta a devenit major.
Dacă minorul a decedat înainte de împlinirea majoratului, termenul de prescripție începe să
curgă de la data decesului.
Art. 156 Întreruperea cursului prescripției răspunderii penale
 (1) Cursul termenului prescripției răspunderii penale se întrerupe prin îndeplinirea
oricărui act de procedură în cauză.
 (2) După fiecare întrerupere începe să curgă un nou termen de prescripție.
 (3) Întreruperea cursului prescripției produce efecte față de toți participanții la
infracțiune, chiar dacă actul de întrerupere privește numai pe unii dintre ei.
 (4) Termenele prevăzute în art. 155, dacă au fost depășite cu încă o jumătate, vor fi
socotite îndeplinite oricâte întreruperi ar interveni.
(5) Admiterea în principiu a cererii de redeschidere a procesului penal face să curgă
un nou termen de prescripție a răspunderii penale.
Art. 157 Suspendarea cursului prescripției răspunderii penale
 (1) Cursul termenului prescripției răspunderii penale este suspendat pe timpul cât o
dispoziție legală sau o împrejurare de neprevăzut ori de neînlăturat împiedică punerea în
mișcare a acțiunii penale sau continuarea procesului penal.
 (2) Prescripția își reia cursul din ziua în care a încetat cauza de suspendare.
Art.158 Lipsa plângerii prealabile
 (1) În cazul infracțiunilor pentru care punerea în mișcare a acțiunii penale este
condiționată de introducerea unei plângeri prealabile de către persoana vătămată, lipsa
acestei plângeri înlătură răspunderea penală.
 (2) Fapta care a adus o vătămare mai multor persoane atrage răspunderea penală,
chiar dacă plângerea prealabilă s-a făcut numai de către una dintre ele.
 (3) Fapta atrage răspunderea penală a tuturor persoanelor fizice sau juridice care au
participat la săvârșirea acesteia, chiar dacă plângerea prealabilă s-a făcut numai cu privire
la una dintre acestea.
 (4) În cazul în care cel vătămat este o persoană lipsită de capacitate de exercițiu ori
cu capacitatea de exercițiu restrânsă, acțiunea penală se poate pune în mișcare și din
oficiu.
 (5) Dacă persoana vătămată a decedat, sau în cazul persoanei juridice aceasta a fost
lichidată, înainte de expirarea termenului prevăzut de lege pentru introducerea plângerii,
acțiunea penală poate fi pusă în mișcare din oficiu.
Art. 159 Retragerea plângerii prealabile
 (1) Retragerea plângerii prealabile poate interveni până la pronunțarea unei hotărâri
definitive, în cazul infracțiunilor pentru care punerea în mișcare a acțiunii penale este
condiționată de introducerea unei plângeri prealabile.
 (2) Retragerea plângerii prealabile înlătură răspunderea penală a persoanei cu privire
la care plângerea a fost retrasă.
46
 (3) Pentru persoanele lipsite de capacitate de exercițiu retragerea plângerii prealabile
se face numai de reprezentanții lor legali. În cazul persoanelor cu capacitate de exercițiu
restrânsă retragerea se face cu încuviințarea persoanelor prevăzute de lege.
 (4) În cazul infracțiunilor pentru care punerea în mișcare a acțiunii penale este
condiționată de introducerea unei plângeri prealabile, dar acțiunea penală a fost pusă în
mișcare din oficiu în condițiile legii, retragerea plângerii produce efecte numai dacă este
însușită de procuror.

TITLUL VIII
CAUZELE CARE ÎNLĂTURĂ SAU MODIFICĂ EXECUTAREA PEDEPSEI
Art. 160 Efectele grațierii
 (1) Grațierea are ca efect înlăturarea, în totul sau în parte, a executării pedepsei ori
comutarea acesteia în alta mai ușoară.
 (2) Grațierea nu are efecte asupra pedepselor complementare și masurilor educative
neprivative de libertate, în afară de cazul când se dispune altfel prin actul de grațiere.
 (3) Grațierea nu are efect asupra măsurilor de siguranță și asupra drepturilor
persoanei vătămate.
 (4) Grațierea nu are efecte asupra pedepselor a căror executare este suspendată sub
supraveghere, în afară de cazul când se dispune altfel prin actul de grațiere.
Art. 161 Prescripția executării pedepsei
 (1) Prescripția înlătură executarea pedepsei principale.
 (2) Prescripția nu înlătură executarea pedepselor principale pronunțate pentru
infracțiunile de genocid, contra umanității și de război.
Art. 162 Termenele de prescripție a executării pedepsei
 (1) Termenele de prescripție a executării pedepsei pentru persoana fizică sunt:
 a) 20 de ani, când pedeapsa care urmează a fi executată este detențiunea pe viață sau
închisoarea mai mare de 15 ani;
 b) 5 ani, plus durata pedepsei ce urmează a fi executată, dar nu mai mult de 15 ani, în
cazul celorlalte pedepse cu închisoarea;
 c) 3 ani, în cazul când pedeapsa este amenda.
 (2) Termenele arătate în alin.(1) se socotesc de la data când hotărârea de
condamnare a rămas definitivă.
 (3) În cazul revocării sau anularii amânării aplicării pedepsei, suspendării executării
pedepsei sub supraveghere ori liberării condiționate, termenul de prescripție începe să
curgă de la data când hotărârea de revocare sau anulare a rămas definitivă.
 (4) În cazul revocării liberării condiționate, în condițiile art. 104 alin.(1), termenul de
prescripție începe să curgă de la data când hotărârea de revocare a rămas definitivă și se
calculează în raport cu restul de pedeapsă neexecutat.
 (5) În cazul înlocuirii pedepsei amenzii cu pedeapsa închisorii, termenul de prescripție
curge de la data când hotărârea înlocuire a rămas definitivă și se calculează în raport cu
durata pedepsei închisorii.
 (6) Pedepsele complementare aplicate persoanei fizice și măsurile de siguranță nu se
prescriu.
47
Art. 163 Întreruperea cursului prescripției executării pedepsei
 (1) Cursul termenului de prescripție a executării pedepsei se întrerupe prin începerea
executării pedepsei. Sustragerea de la executare, după începerea executării pedepsei, face
să curgă un nou termen de prescripție de la data sustragerii.
 (2) Cursul termenului de prescripție a executării se întrerupe și prin săvârșirea din
nou a unei infracțiuni.
 (3) Cursul termenului de prescripție a executării pedepsei amenzii se întrerupe și prin
înlocuirea obligației de plată a amenzii cu obligația de a presta o muncă neremunerată în
folosul comunității.
Art. 164 Suspendarea cursului prescripției executării pedepsei
 (1) Cursul termenului prescripției executării pedepsei este suspendat în cazurile și
condițiile prevăzute în Codul de procedură penală.
 (2) Prescripția își reia cursul din ziua în care a încetat cauza de suspendare.
TITLUL IX
CAUZELE CARE ÎNLĂTURĂ CONSECINȚELE CONDAMNĂRII
Art. 165 Reabilitarea de drept
 Reabilitarea are loc de drept în cazul condamnării la pedeapsa amenzii, la pedeapsa
închisorii care nu depășește doi ani sau la pedeapsa închisorii a cărei executare a fost
suspendată sub supraveghere, dacă în decurs de 3 ani condamnatul nu a săvârșit o altă
infracțiune.

Art. 166 Reabilitarea judecătorească
 (1) Condamnatul poate fi reabilitat, la cerere, de instanță după împlinirea
următoarelor termene:
 a) 4 ani, în cazul condamnării la pedeapsa închisorii mai mare de 2 ani, dar care nu
depășește 5 ani;
 b) 5 ani, în cazul condamnării la pedeapsa închisorii mai mare de 5 ani, dar care nu
depășește 10 ani;
 c) 6 ani, în cazul condamnării la pedeapsa închisorii mai mare de 10 ani sau în cazul
pedepsei detențiunii pe viață, comutată sau înlocuită cu pedeapsa închisorii;
 d) 7 ani, în cazul condamnării la pedeapsa detențiunii pe viață considerată executată ca
urmare a grațierii, a împlinirii termenului de prescripție a executării pedepsei sau a liberării
condiționate.
 (2) Condamnatul decedat până la împlinirea termenului de reabilitare poate fi
reabilitat dacă instanța, evaluând comportarea condamnatului până la deces, apreciază că
merită acest beneficiu.
Art. 167 Calculul termenului de reabilitare
 (1) Termenele prevăzute în art. 165 și 166 se socotesc de la data când a luat sfârșit
executarea pedepsei principale sau de la data când aceasta s-a prescris.
 (2) Pentru cei condamnați la pedeapsa amenzii, termenul curge din momentul în care
amenda a fost achitată integral sau executarea ei s-a stins în orice alt mod.
 (3) În caz de grațiere totală sau de grațiere a restului de pedeapsă, termenul curge de
la data actului de grațiere, dacă la acea dată hotărârea de condamnare era definitivă sau de 
48
la data rămânerii definitive a hotărârii de condamnare, dacă actul de grațiere se referă la
infracțiuni în curs de judecată.
 (4) În caz de suspendare sub supraveghere a executării pedepsei termenul curge de
la data împlinirii termenului de supraveghere.
 (5) În cazul condamnărilor succesive termenul de reabilitare se calculează în raport
cu pedeapsa cea mai grea și curge de la data executării ultimei pedepse.

Art. 168 Condițiile reabilitării judecătorești
Cererea de reabilitare judecătorească se admite dacă cel condamnat întrunește
următoarele condiții:
 a) nu a săvârșit o altă infracțiune în intervalul prevăzut în art. 166;
 b) a achitat integral cheltuielile de judecată și și-a îndeplinit obligațiile civile stabilite prin
hotărârea de condamnare, afară de cazul când acesta dovedește că nu a avut posibilitatea
să le îndeplinească sau când partea civilă a renunțat la despăgubiri.

Art. 169 Efectele reabilitării de drept sau judecătorești
 (1) Reabilitarea face să înceteze decăderile și interdicțiile, precum și incapacitățile
care rezultă din condamnare.
 (2) Reabilitarea nu are ca urmare obligația de reintegrare în funcția din care
condamnatul a fost scos în urma condamnării ori de redare a gradului militar pierdut.
 (3) Reabilitarea nu are efecte asupra măsurilor de siguranță.
Art. 170 Reînnoirea cererii de reabilitare judecătorească
 (1) În caz de respingere a cererii de reabilitare, nu se poate introduce o nouă cerere
decât după un termen de un an, care se socotește de la data respingerii cererii prin hotărâre
definitivă.
 (2) Condițiile prevăzute în art. 168 trebuie să fie îndeplinite și pentru intervalul de timp
care a precedat noua cerere.
 (3) Cererea respinsă ca urmare a neîndeplinirii unor condiții de formă poate fi
reînnoită potrivit Codului de procedură penală.
Art. 171 Anularea reabilitării
 Reabilitarea judecătorească va fi anulată când, după acordarea ei, s-a descoperit că
cel reabilitat mai săvârșise o infracțiune care, dacă ar fi fost cunoscută, ar fi condus la
respingerea cererii de reabilitare.
TITLUL X
ÎNȚELESUL UNOR TERMENI SAU EXPRESII ÎN LEGEA PENALĂ
Art. 172 Dispoziții generale
 Ori de câte ori legea penală folosește un termen sau o expresie din cele arătate în
prezentul titlu, înțelesul acestora este cel prevăzut în articolele următoare, afară de cazul
când legea penală dispune altfel.
Art. 173 Legea penală
 Prin "lege penală" se înțelege orice dispoziție cu caracter penal cuprinsă în legi
organice, ordonanțe de urgență sau alte acte normative care la data adoptării lor aveau
putere de lege.
49
Art. 174 Săvârșirea unei infracțiuni
 Prin „săvârșirea unei infracțiuni” sau „comiterea unei infracțiuni” se înțelege
săvârșirea oricăreia dintre faptele pe care legea le pedepsește ca infracțiune consumată sau
ca tentativă, precum și participarea la comiterea acestora în calitate de coautor, instigator
sau complice.
Art. 175 Funcționar
 (1) „Funcționar” este persoana care exercită, permanent sau temporar, atribuții care îi
permit să ia decizii, să participe la luarea deciziilor sau să influențeze luarea acestora în
cadrul unei persoane juridice care desfășoară o activitate ce nu poate face obiectul
domeniului privat.
(2) De asemenea, este considerat funcționar în sensul legii penale persoana care
exercită o activitate pentru care a fost învestit de o autoritate publică și care este supusă
controlului acesteia.
 Art. 176 Membru de familie
 (1) Prin „membru de familie” se înțelege:
 a) ascendenții și descendenții, frații și surorile, copiii acestora, precum și persoanele
devenite prin adopție, potrivit legii, astfel de rude;
 b) soțul;
 c) persoanele care au stabilit relații asemănătoare acelora dinte soți sau dintre părinți și
copii, în cazul în care conviețuiesc.
 (2) Dispozițiile din legea penală privitoare la membru de familie, în limitele prevăzute
de alin.(1) lit.a), se aplică, în caz de adopție, și persoanei adoptate ori descendenților
acesteia în raport cu rudele firești.

Art. 177 Informații secrete de stat și înscrisuri oficiale
 (1) „Informații secrete de stat” sunt informațiile clasificate astfel de autoritățile
competente, potrivit legii.
 (2) „Înscris oficial” este orice înscris care emană de la o persoană juridică dintre cele
la care se referă art. 175 alin.(1) ori de la persoana prevăzută în art. 175 alin.(2) sau care
aparține unor asemenea persoane.

Art. 178 Arme
 (1) „Arme” sunt instrumentele, dispozitivele sau piesele declarate astfel prin dispoziții
legale.
 (2) Sunt asimilate armelor orice alte obiecte de natură a putea fi folosite ca arme și
care au fost întrebuințate pentru atac.
Art. 179 Instrument de plată electronică
Prin „instrument de plată electronică” se înțelege un instrument care permite titularului
să efectueze retrageri de numerar, încărcarea și descărcarea unui instrument de monedă
electronică precum și transferuri de fonduri, altele decât cele ordonate și executate de către
instituții financiare.
Art. 180 Sistem informatic și date informatice
(1) Prin „sistem informatic” se înțelege orice dispozitiv sau ansamblu de dispozitive
interconectate sau aflate în relație funcțională, dintre care unul sau mai multe asigură
prelucrarea automată a datelor, cu ajutorul unui program informatic
50
(2) Prin „date informatice” se înțelege orice reprezentare a unor fapte, informații sau
concepte într-o formă care poate fi prelucrată printr-un sistem informatic.
Art. 181 Exploatarea unei persoane
Prin „exploatarea unei persoane” se înțelege:
a) supunerea la executarea unei munci sau îndeplinirea de servicii, în mod forțat ori cu
încălcarea normelor legale privind condițiile de muncă, salarizare, sănătate și securitate;
b) ținerea în stare de sclavie sau alte procedee asemănătoare de lipsire de libertate ori de
aservire;
c) obligarea la practicarea prostituției, la manifestări pornografice în vederea producerii și
difuzării de materiale pornografice sau la alte forme de exploatare sexuală;
d) obligarea la practicarea cerșetoriei;
e) prelevarea de organe.

Art. 182 Faptă săvârșită în public
 Fapta se consideră săvârșită în public atunci când a fost comisă:
 a) într-un loc care prin natura sau destinația lui este totdeauna accesibil publicului, chiar
dacă nu este prezentă nici o persoană;
 b) în orice alt loc accesibil publicului, dacă sunt de față două sau mai multe persoane;
 c) în loc neaccesibil publicului, însă cu intenția ca fapta să fie auzită sau văzută și dacă
acest rezultat s-a produs față de două sau mai multe persoane;
 d) într-o adunare sau reuniune de mai multe persoane, cu excepția reuniunilor care pot fi
considerate că au caracter de familie, datorită naturii relațiilor dintre persoanele participante.
Art. 183 Timp de război
 Prin „timp de război” se înțelege durata stării de mobilizare a forțelor armate sau
durata stării de război.

Art. 184 Calculul timpului
 (1) La calcularea timpului ziua se socotește de 24 de ore, săptămâna de 7 zile iar
anul de 12 luni. Luna și anul se socotesc împlinite cu o zi înainte de ziua corespunzătoare
datei de la care au început să curgă.
(2) Dacă limita de pedeapsă este exprimată într-un termen pe luni care nu este
divizibil cu fracția de majorare sau reducere ce ar urma să se aplice, fracția se va aplica
asupra termenului transformat în zile, după care durata obținută se transformă în luni. În
acest caz luna se socotește de 30 de zile și se iau în calcul doar zilele întregi rezultate din
aplicarea fracției.
(3) În cazul limitelor de pedeapsă exprimate în ani, se aplică în mod corespunzător
dispozițiile alin. (2), transformarea făcându-se între ani și luni.
Art. 185 Pedeapsă prevăzută de lege
 Prin „pedeapsă prevăzută de lege” se înțelege pedeapsa prevăzută în textul de lege
care incriminează fapta săvârșită în forma consumată, fără luarea în considerare a cauzelor
de reducere sau de majorare a pedepsei.
51
PARTEA SPECIALĂ
TITLUL I
INFRACȚIUNI CONTRA PERSOANEI
CAPITOLUL I INFRACȚIUNI CONTRA VIEȚII
Art. 186 Omorul
(1) Uciderea unei persoane se pedepsește cu închisoare de la 10 la 20 de ani și
interzicerea exercitării unor drepturi.
(2) Tentativa se pedepsește.
Art. 187 Omorul calificat
 (1) Omorul săvârșit în vreuna din următoarele împrejurări:
a) cu premeditare;
b) din interes material;
c) pentru a se sustrage ori pentru a sustrage pe altul de la tragerea la răspundere penală
sau de la executarea unei pedepse;
d) pentru a înlesni sau a ascunde săvârșirea altei infracțiuni;
e) de către o persoană care a mai comis anterior o infracțiune de omor în formă
consumată;
f) asupra a două sau mai multor persoane;
g) asupra unei femei gravide;
h) prin cruzimi,
se pedepsește cu detențiune pe viață sau închisoare de la 15 la 25 de ani și interzicerea
exercitării unor drepturi.
 (2) Tentativa se pedepsește.
Art. 188 Uciderea la cererea victimei
 Uciderea săvârșită la cererea explicită, serioasă, conștientă și repetată a victimei care
suferea de o boală incurabilă sau de o infirmitate gravă atestate medical, cauzatoare de
suferințe permanente și greu de suportat se pedepsește cu închisoare de la 3 la 7 ani.
Art. 189 Determinarea sau înlesnirea sinuciderii
(1) Fapta de a determina sau înlesni sinuciderea unei persoane, dacă sinuciderea a
avut loc, se pedepsește cu închisoare de la 3 la 7 ani.
(2) Când fapta prevăzută în alineatul precedent s-a săvârșit față de un minor cu
vârsta cuprinsă între 13 și 18 ani sau față de o persoană cu discernământ diminuat,
pedeapsa este închisoarea de la 5 la 10 ani.
(3) Determinarea sau înlesnirea sinuciderii, săvârșită față de un minor care nu a
împlinit vârsta de 13 ani sau față de o persoană care nu a putut să-și dea seama de
consecințele acțiunilor sau inacțiunilor sale ori nu putea să le controleze, dacă sinuciderea a
avut loc, se pedepsește cu închisoare de la 10 la 20 de ani și interzicerea exercitării unor
drepturi.
52
(4) Dacă actele de determinare sau înlesnire prevăzute în alin. (1) – (3) au fost
urmate de o încercare de sinucidere, limitele speciale ale pedepsei se reduc la jumătate.
Art. 190 Uciderea din culpă
(1) Uciderea din culpă a unei persoane se pedepsește cu închisoare de la unu la 5
ani.
(2) Uciderea din culpă ca urmare a nerespectării dispozițiilor legale ori a măsurilor
de prevedere pentru exercițiul unei profesii sau meserii, ori pentru efectuarea unei anumite
activități, se pedepsește cu închisoare de la 2 la 7 ani. Când încălcarea dispozițiilor legale
ori a măsurilor de prevedere constituie prin ea însăși o infracțiune, se aplică regulile privind
concursul de infracțiuni.
(3) Dacă prin fapta săvârșită s-a cauzat moartea a două sau mai multor persoane,
limitele speciale ale pedepsei prevăzute în alineatele precedente se majorează cu jumătate.
CAPITOLUL II INFRACȚIUNI CONTRA INTEGRITĂȚII CORPORALE
SAU SĂNĂTĂȚII
Art. 191 Lovirea sau alte violențe
(1) Lovirea sau orice acte de violență cauzatoare de suferințe fizice se pedepsesc cu
închisoare de la o lună la 6 luni sau cu amendă.
(2) Fapta prin care se produc leziuni traumatice sau este afectată sănătatea unei
persoane, fiind necesare îngrijiri medicale pentru vindecare, se pedepsește cu închisoare de
la 6 luni la 3 ani sau cu amendă.
(3) Acțiunea penală se pune în mișcare la plângerea prealabilă a persoanei vătămate.
Art. 192 Vătămarea corporală
(1) Fapta prevăzută în art.191 care a cauzat vreuna din următoarele consecințe:
a) o infirmitate;
b) un prejudiciu estetic grav și permanent;
c) avortul;
d) punerea în primejdie a vieții persoanei,
se pedepsește cu închisoare de la 2 la 7 ani.
(2) Când fapta a fost săvârșită în scopul producerii uneia dintre consecințele
prevăzute în alin. (1) lit. a) și b) pedeapsa este închisoarea de la 3 la 10 ani.
(3) Tentativa la infracțiunea prevăzută în alin. (2) se pedepsește.
(4) Acțiunea penală pentru fapta prevăzută în alin. (1) se pune în mișcare la
plângerea prealabilă a persoanei vătămate.
Art. 193 Lovirile sau vătămările cauzatoare de moarte
 Dacă vreuna dintre faptele prevăzute în art. 191 și în art.192 a avut ca urmare
moartea victimei, pedeapsa este închisoarea de la 6 la 12 ani.
Art. 194 Vătămarea corporală din culpă
(1) Fapta prevăzută în art. 191 alin.(2) săvârșită din culpă de către o persoană aflată
sub influența băuturilor alcoolice ori a unei substanțe psihoactive sau în desfășurarea unei
activități ce constituie prin ea însăși infracțiune se pedepsește cu închisoare de la 3 luni la
un an sau cu amendă.
(2) Fapta prevăzută în art. 192 alin.(1) săvârșită din culpă, se pedepsește cu
închisoare de la 6 luni la 2 ani sau cu amenda.
53
(3) Când fapta prevăzută în alin. (2) a fost săvârșită ca urmare a nerespectării
dispozițiilor legale sau a măsurilor de prevedere pentru exercițiul unei profesii sau meserii,
ori pentru efectuarea unei anumite activități, pedeapsa este închisoarea de la 6 luni la 3 ani
sau amenda.
(4) Dacă urmările prevăzute în alin. (1) – (3) s-au produs față de două sau mai multe
persoane, limitele speciale ale pedepsei se majorează cu o treime.
 (5) Dacă nerespectarea dispozițiilor legale ori a măsurilor de prevedere sau
desfășurarea activității care a condus la comiterea faptelor prevăzute în alin.(1) și (3)
constituie prin ea însăși o infracțiune, se aplică regulile privind concursul de infracțiuni.
(6) Acțiunea penală se pune în mișcare la plângerea prealabilă a persoanei
vătămate.
Art. 195 Relele tratamente aplicate minorului
 Punerea în primejdie gravă, prin măsuri sau tratamente de orice fel, a dezvoltării
fizice, intelectuale sau morale a minorului, de către părinți sau de orice persoană în grija
căreia se află minorul, se pedepsește cu închisoare de la 3 la 7 ani și interzicerea exercitării
unor drepturi.
Art. 196 Încăierarea
(1) Participarea la o încăierare între mai multe persoane se pedepsește cu închisoare
de la 3 luni la un an sau cu amendă.
(2) Dacă în cursul încăierării s-a cauzat o vătămare corporală uneia sau mai multor
persoane și nu se cunoaște care dintre participanți a produs urmările, se aplică tuturor
pedeapsa închisorii de la unu la 5 ani, cu excepția victimei, care răspunde potrivit alin. (1).
(3) Când prin fapta săvârșită în condițiile alin. (2) s-a cauzat moartea unei persoane
pedeapsa este închisoarea de la 6 la 12 ani, iar dacă s-a cauzat moartea a două sau mai
multor persoane, limitele speciale ale pedepsei se majorează cu o treime.
(4) Nu se pedepsește cel care a fost prins în încăierare împotriva voinței sale sau
care a încercat să-i despartă pe alții.
CAPITOLUL III INFRACȚIUNI SĂVÂRȘITE ASUPRA UNUI MEMBRU DE FAMILIE
Art. 197 Violența în familie
 (1) Dacă faptele prevăzute în art. 186, art. 187, art. 191-193 sunt săvârșite asupra
unui membru de familie, maximul special al pedepsei prevăzute de lege se majorează cu o
pătrime.
 (2) În cazul infracțiunilor prevăzute în art. 191 și în art. 194 săvârșite asupra unui
membru de familie, acțiunea penală poate fi pusă în mișcare și din oficiu.
Art. 198 Uciderea ori vătămarea nou-născutului săvârșită de către mamă
 (1) Uciderea copilului nou-născut imediat după naștere dar nu mai târziu de 24 de
ore, săvârșită de către mama aflată în stare de tulburare psihică se sancționează cu
pedeapsa prevăzută în art. 186, ale cărei limite speciale se reduc la jumătate.
 (2) Dacă faptele prevăzute în art. 191-193 sunt săvârșite asupra copilului nou-născut
imediat după naștere dar nu mai târziu de 24 de ore, de către mama aflată în stare de
tulburare psihică, limitele speciale ale pedepsei se reduc la jumătate.
 
54
CAPITOLUL IV AGRESIUNI ASUPRA FĂTULUI
Art. 199 Avortul
(1) Întreruperea cursului sarcinii săvârșită în vreuna dintre următoarele împrejurări:
 a) în afara instituțiilor medicale sau a cabinetelor medicale autorizate în acest scop;
 b) de către o persoană care nu are calitatea de medic de specialitate obstetricăginecologie și drept de liberă practică medicală în această specialitate;
 c) dacă vârsta sarcinii a depășit paisprezece săptămâni,
se pedepsește cu închisoare de la 6 luni la 3 ani sau cu amendă și interzicerea exercitării
unor drepturi.
 (2) Avortul săvârșit în orice condiții, fără consimțământul femeii însărcinate, se
pedepsește cu închisoare de la 2 la 7 ani și interzicerea exercitării unor drepturi.
(3) Dacă prin faptele prevăzute în alin. (1) și (2) s-a cauzat femeii însărcinate o
vătămare corporală pedeapsa este închisoarea de la 3 la 10 ani și interzicerea exercitării
unor drepturi, iar dacă fapta a avut ca urmare moartea femeii însărcinate, pedeapsa este
închisoarea de la 6 la 12 ani și interzicerea exercitării unor drepturi.
(4) Când faptele au fost săvârșite de un medic, pe lângă pedeapsa închisorii, se va
aplica și interzicerea exercitării profesiei de medic.
(5) Tentativa la infracțiunile prevăzute în alin. (1) și (2) se pedepsește.
(6) Nu constituie infracțiune avortul terapeutic efectuat de un medic de specialitate
obstetrică-ginecologie.
 (7) Nu se pedepsește femeia însărcinată care își întrerupe cursul sarcinii.
Art. 200 Vătămarea fătului
(1) Vătămarea fătului, în timpul nașterii, care a împiedicat instalarea vieții extrauterine
se pedepsește cu închisoare de la 3 la 7 ani.
(2) Vătămarea fătului în timpul nașterii, care a cauzat ulterior copilului o vătămare
corporală, se pedepsește cu închisoare de la unu la 5 ani, iar dacă a avut ca urmare
moartea copilului pedeapsa este închisoarea de la 2 la 7 ani.
(3) Vătămarea fătului în timpul sarcinii, prin care s-a cauzat ulterior copilului o
vătămare corporală, se pedepsește cu închisoare de la 3 luni la 2 ani, iar dacă a avut ca
urmare moartea copilului pedeapsa este închisoarea de la 6 luni la 3 ani.
(4) Vătămarea fătului săvârșită în timpul nașterii de către mama aflată în stare de
tulburare psihică, se sancționează cu pedeapsa prevăzută în alin. (1) și (2), ale cărei limite
se reduc la jumătate.
(5) Dacă faptele prevăzute în alin. (1) - (4) au fost săvârșite din culpă limitele
speciale ale pedepsei se reduc la jumătate.
(6) Când faptele prevăzute în alin. (1) - (3) și (5) au fost săvârșite de un medic, pe
lângă pedeapsa închisorii, se va aplica și interzicerea exercitării profesiei de medic.
(7) Vătămarea fătului în perioada sarcinii de către femeia însărcinată, nu se
pedepsește.
CAPITOLUL V INFRACȚIUNI PRIVIND OBLIGAȚIA DE ASISTENȚĂ
A CELOR ÎN PRIMEJDIE
Art. 201 Lăsarea fără ajutor a unei persoane aflate în dificultate
 (1) Omisiunea de a da ajutorul necesar sau de a anunța de îndată autoritățile de către
cel care a găsit o persoană a cărei viață, integritate corporală sau sănătate este în pericol și 
55
nu are putința de a se salva, se pedepsește cu închisoare de la 3 luni la un an sau cu
amendă.
 (2) Fapta nu constituie infracțiune dacă, prin acordarea ajutorului, autorul s-ar expune
unui pericol grav cu privire la viața, integritatea corporală sau sănătatea sa.
Art. 202 Împiedicarea ajutorului
 Împiedicarea intervenției ajutoarelor pentru salvarea unei persoane de la un pericol
iminent și grav pentru viața, integritatea corporală sau sănătatea acesteia, se pedepsește cu
închisoare de la unu la 3 ani sau cu amendă.
CAPITOLUL VI INFRACȚIUNI CONTRA LIBERTĂȚII PERSOANEI
Art. 203 Lipsirea de libertate în mod ilegal
(1) Lipsirea de libertate a unei persoane în mod ilegal se pedepsește cu închisoare
de la unu la 7 ani.
(2) Se consideră lipsire de libertate și răpirea unei persoane aflate imposibilitatea de
a-și exprima voința ori de a se apăra.
(3) Dacă fapta a avut ca urmare moartea victimei, pedeapsa este închisoarea de la 7
la 15 de ani și interzicerea exercitării unor drepturi.
(4) Tentativa la infracțiunile prevăzute în alin. (1) și (2) se pedepsește.

Art. 204 Amenințarea
(1) Amenințarea cu săvârșirea unei infracțiuni sau cu producerea unei vătămări
injuste a unui drept sau interes legitim, îndreptată împotriva sa ori a altei persoane, dacă
aceasta are aptitudinea de a alarma, se pedepsește cu închisoare de la 3 luni la un an sau
cu amendă.
(2) Acțiunea penală se pune în mișcare la plângerea prealabilă a persoanei
vătămate.
Art. 205 Șantajul
(1) Constrângerea unei persoane să dea, să facă, să nu facă sau să sufere ceva, în
scopul de a dobândi în mod injust un folos nepatrimonial, pentru sine ori pentru altul, se
pedepsește cu închisoare de la unu la 5 ani.
(2) Cu aceeași pedeapsă se sancționează amenințarea cu darea în vileag a unei
fapte reale sau imaginare, compromițătoare pentru persoana amenințată ori pentru un
membru de familie al acesteia, în scopul prevăzut în alin. (1).
(3) Dacă faptele prevăzute în alin. (1) și (2) au fost comise în scopul de a dobândi în
mod injust un folos patrimonial, pentru sine sau pentru altul, pedeapsa este închisoarea de
la 2 la 7 ani.
Art. 206 Hărțuirea
(1) Fapta persoanei care, în mod repetat, urmărește victima ori îi supraveghează
locuința, locul de muncă sau alte locuri frecventate de către aceasta, cauzându-i astfel o
stare de temere, se pedepsește cu închisoare de la 3 la 6 luni sau cu amendă.
(2) Efectuarea de apeluri telefonice sau comunicări prin mijloace de transmitere la
distanță, care prin frecvență sau conținut alarmează victima, se pedepsește cu închisoare
de la o lună la 3 luni sau cu amendă, dacă fapta nu constituie o infracțiune mai gravă.
(3) Acțiunea penală se pune în mișcare la plângerea prealabilă a persoanei vătămate.
56
CAPITOLUL VII TRAFICUL ȘI EXPLOATAREA PERSOANELOR VULNERABILE
Art. 207 Sclavia
(1) Punerea sau ținerea unei persoane în stare de sclavie, precum și traficul de
sclavi, se pedepsesc cu închisoare de la 3 la 10 ani și interzicerea exercitării unor drepturi.
(2) Tentativa se pedepsește.
Art. 208 Traficul de persoane
(1) Recrutarea, transportarea, transferarea, adăpostirea sau primirea unei persoane
în scopul exploatării acesteia, săvârșită:
a) prin constrângere, răpire, inducere în eroare sau abuz de autoritate;
b) profitând de imposibilitatea de a se apăra sau de a-și exprima voința ori de starea de
vădită vulnerabilitate a acelei persoane;
c) prin oferirea, darea, acceptarea sau primirea de bani ori de alte foloase în schimbul
consimțământului persoanei care are autoritate asupra acelei persoane,
se pedepsește cu închisoare de la 3 la 10 ani și interzicerea exercitării unor drepturi.
(2) Consimțământul persoanei victimă a traficului nu constituie cauză justificativă.
Art. 209 Traficul de minori
(1) Recrutarea, transportarea, transferarea, adăpostirea sau primirea unui minor, în
scopul exploatării acestuia, se pedepsește cu închisoare de la 3 la 10 ani și interzicerea
exercitării unor drepturi.
(2) Dacă fapta a fost săvârșită în condițiile art. 208 alin.(1), pedeapsa este
închisoarea de la 5 la 12 ani și interzicerea exercitării unor drepturi.
(3) Consimțământul persoanei victimă a traficului nu constituie cauză justificativă.
Art. 210 Supunerea la muncă forțată sau obligatorie
Fapta de a supune o persoană, în alte cazuri decât cele prevăzute de dispozițiile
legale, la prestarea unei munci împotriva voinței sale sau la o muncă obligatorie, se
pedepsește cu închisoare de la unu la 3 ani.
Art. 211 Proxenetismul
(1) Determinarea sau înlesnirea practicării prostituției ori obținerea de foloase
patrimoniale de pe urma practicării prostituției de către una sau mai multe persoane se
pedepsește cu închisoare de la 2 la 7 ani și interzicerea exercitării unor drepturi.
(2) În cazul în care determinarea la începerea sau continuarea practicării prostituției
s-a realizat prin constrângere, pedeapsa este închisoarea de la 3 la 10 ani și interzicerea
exercitării unor drepturi.
(3) Dacă faptele sunt săvârșite față de un minor, limitele speciale pedepsei se
majorează cu jumătate.
(4) Prin practicarea prostituției se înțelege întreținerea de acte sexuale cu diferite
persoane în scopul obținerii de foloase patrimoniale pentru sine sau pentru altul.
Art. 212 Exploatarea cerșetoriei
(1) Fapta persoanei care determină un minor sau o persoană cu dizabilități fizice ori
psihice să apeleze în mod repetat la mila publicului pentru a cere ajutor material, sau 
57
beneficiază de foloase patrimoniale de pe urma acestei activități, se pedepsește cu
închisoare de la 6 luni la 3 ani sau cu amendă.
(2) Dacă fapta este săvârșită în următoarele împrejurări:
a) de părinte, tutore, curator ori de către cel care are în îngrijire persoana care cerșește;
b) prin constrângere,
pedeapsa este închisoarea de la unu la 5 ani.
Art. 213 Folosirea unui minor în scop de cerșetorie
Fapta majorului care, având capacitatea de a munci, apelează în mod repetat la mila
publicului, cerând ajutor material, folosindu-se în acest scop de prezența unui minor, se
pedepsește cu închisoare de la 3 luni la 2 ani sau cu amendă.
Art. 214 Folosirea serviciilor unei persoane exploatate
Fapta de a utiliza serviciile prevăzute în art. 181, prestate de o persoană despre care
beneficiarul știe că este victimă a traficului de persoane ori a traficului de minori, se
pedepsește cu închisoare de la 6 luni la 3 ani sau cu amendă, dacă fapta nu constituie o
infracțiune mai gravă.
Art. 215 Sancționarea tentativei
Tentativa la infracțiunile prevăzute în art. 207- 209 și art. 211 alin. (2) se pedepsește.
CAPITOLUL VIII INFRACȚIUNI CONTRA LIBERTĂȚII ȘI INTEGRITĂȚII SEXUALE
Art. 216 Violul
(1) Raportul sexual, actul sexual oral sau anal cu o persoană, săvârșit prin
constrângere, punere în imposibilitate de a se apăra ori de a-și exprima voința, sau profitând
de această stare, se pedepsește cu închisoare de la 3 la 10 ani și interzicerea exercitării
unor drepturi.
(2) Cu aceeași pedeapsă se sancționează orice alte acte de penetrare vaginală sau
anală comise în condițiile alin. (1).
 (3) Pedeapsa este închisoarea de la 5 la 12 ani și interzicerea exercitării unor
drepturi atunci când:
a) victima se află în îngrijirea, ocrotirea, educarea, paza sau tratamentul făptuitorului;
b) victima este rudă în linie directă, frate sau soră;
c) victima nu a împlinit vârsta de 15 ani;
d) fapta a fost comisă în scopul producerii de materiale pornografice;
e) fapta a avut ca urmare vătămarea corporală.
(4) Dacă fapta a avut ca urmare moartea victimei, pedeapsa este închisoarea de la 7 la
15 de ani și interzicerea exercitării unor drepturi.
(5) Acțiunea penală pentru fapta prevăzută în alin. (1) și (2) se pune în mișcare la
plângerea prealabilă a persoanei vătămate.
(6) Tentativa la infracțiunile prevăzute în alin. (1) - (3) se pedepsește.
Art. 217 Agresiunea sexuală
(1) Actul de natură sexuală, altul decât cele prevăzute în art. 216, cu o persoană
săvârșit prin constrângere, punere în imposibilitate de a se apăra sau de a-și exprima voința,
ori profitând de această stare, se pedepsește cu închisoare de la 2 la 7 ani și interzicerea
exercitării unor drepturi.
58
(2) Pedeapsa este închisoarea de la 3 la 10 ani și interzicerea exercitării unor drepturi
atunci când:
a) victima se află în îngrijirea, ocrotirea, educarea, paza sau tratamentul făptuitorului;
b) victima este rudă în linie directă, frate sau soră;
c) victima nu a împlinit vârsta de 15 ani;
d) fapta a fost comisă în scopul producerii de materiale pornografice;
e) fapta a avut ca urmare vătămarea corporală.
 (3) Dacă fapta a avut ca urmare moartea victimei, pedeapsa este închisoarea de la 7
la 15 de ani și interzicerea exercitării unor drepturi.
 (4) Dacă actele de agresiune sexuală au fost precedate sau urmate de săvârșirea
actelor sexuale prevăzute în art. 216 alin. (1) și (2), fapta constituie viol.
 (5) Acțiunea penală pentru fapta prevăzută în alin. (1) se pune în mișcare la plângerea
prealabilă a persoanei vătămate.
 (6) Tentativa la infracțiunile prevăzute în alin. (1) și (2) se pedepsește.
Art. 218 Actul sexual cu un minor
(1) Raportul sexual, actul sexual oral sau anal, precum și orice alte acte de penetrare
vaginală sau anală comise de un major cu un minor care nu a împlinit vârsta de 13 ani, se
pedepsește cu închisoare de la 2 la 7 ani și interzicerea exercitării unor drepturi.
(2) Fapta prevăzută în alin. (1) săvârșită de un major cu un minor cu vârsta între 13 și
15 ani, se pedepsește cu închisoare de la unu la 5 ani.
(3) Fapta prevăzută în alin. (1) comisă de un major cu un minor cu vârsta între 13 și
18 ani, de către o persoană care a abuzat de încrederea victimei sau de autoritatea ori
influența sa asupra acesteia, se pedepsește cu închisoare de la 2 la 7 ani și interzicerea
exercitării unor drepturi.
 (4) Fapta prevăzută în alin. (1) se sancționează cu închisoarea de la 3 la 10 ani și
interzicerea exercitării unor drepturi atunci când:
a) minorul este rudă în linie directă, frate sau soră;
b) minorul se află în îngrijirea, ocrotirea, educarea, paza sau tratamentul făptuitorului;
c) a fost comisă în scopul producerii de materiale pornografice.
(5) Cu aceeași pedeapsă se sancționează fapta prevăzută în alin. (2) și (3), săvârșită
în condițiile alin. (4) lit. c).

Art. 219 Coruperea sexuală a minorilor
(1) Comiterea de către un major împreună cu un minor care nu a împlinit vârsta de 13
ani, a unui act de natură sexuală, altul decât cel prevăzut în art. 218, precum și
determinarea minorului să suporte ori să efectueze un astfel de act, se pedepsește cu
închisoare de la unu la 5 ani.
 (2) Pedeapsa este închisoarea de la 2 la 7 ani și interzicerea exercitării unor drepturi
atunci când:
a) minorul este rudă în linie directă, frate sau soră;
b) minorul se află în îngrijirea, ocrotirea, educarea, paza sau tratamentul făptuitorului;
c) fapta a fost comisă în scopul producerii de materiale pornografice.
 (3) Actul sexual de orice natură săvârșit de un major în prezența unui minor care nu a
împlinit vârsta de 13 ani, se pedepsește cu închisoare de la 6 luni la 2 ani sau cu amendă.
(4) Determinarea de către un major a unui minor care nu a împlinit vârsta de 13 ani
să asiste la comiterea unor acte cu caracter exhibiționist ori la spectacole sau reprezentații
în cadrul cărora se comit acte sexuale de orice natură, precum și punerea la dispoziția
acestuia de materiale cu caracter pornografic se pedepsește cu închisoare de la 3 luni la un
an sau cu amendă.
59
Art. 220 Racolarea minorilor în scopuri sexuale
Propunerea făcută de către un major, prin intermediul tehnologiilor de comunicare și
informare, pentru a întâlni minor care nu a împlinit vârsta de 13 ani, în scopul comiterii unui
act din cele prevăzute la art. 218 sau 219, dacă propunerea a fost acceptată de către minor,
se pedepsește cu închisoare de la o lună la 3 luni sau cu amendă.
Art. 221 Hărțuirea sexuală
(1) Pretinderea, în mod repetat, de favoruri de natură sexuală, în cadrul unei relații de
muncă sau a unei relații similare, dacă prin aceasta victima a fost intimidată sau pusă într-o
situație umilitoare, se pedepsește cu închisoare de la 3 luni la un an sau cu amendă.
(2) Acțiunea penală se pune în mișcare la plângerea prealabilă a persoanei vătămate.
CAPITOLUL IX INFRACȚIUNI CE ADUC ATINGERE DOMICILIULUI,
VIEȚII PRIVATE ȘI CORESPONDENȚEI
Art. 222 Violarea de domiciliu
(1) Pătrunderea fără drept, în orice mod, într-o locuință, încăpere, dependință sau loc
împrejmuit ținând de acestea, fără consimțământul persoanei care le folosește, ori refuzul
de a le părăsi la cererea acesteia, se pedepsește cu închisoare de la 3 luni la un 2 ani sau
cu amendă.
(2) În cazul în care fapta este săvârșită de o persoană înarmată, în timpul nopții ori
prin folosire de calități mincinoase, pedeapsa este închisoarea de la 6 luni la 3 ani sau
amenda.
(3) Acțiunea penală se pune în mișcare la plângerea prealabilă a persoanei vătămate.
Art. 223 Violarea sediului profesional
(1) Pătrunderea fără drept, în orice mod, în sediul sau locul unde o persoană juridică
sau fizică își desfășoară activitatea profesională, ori refuzul de a le părăsi la cererea
persoanei îndreptățite, se pedepsește cu închisoare de le 3 luni la 2 ani sau cu amendă.
(2) În cazul în care fapta este săvârșită de o persoană înarmată, în timpul nopții ori
prin folosire de calități mincinoase, pedeapsa este închisoarea de la 6 luni la 3 ani sau
amenda.
(3) Acțiunea penală se pune în mișcare la plângerea prealabilă a persoanei vătămate.
Art. 224 Violarea secretului corespondenței
(1) Deschiderea, sustragerea, distrugerea sau reținerea, fără drept, a unei
corespondențe adresate altuia precum și divulgarea fără drept a conținutului unei asemenea
corespondențe, chiar atunci când aceasta a fost trimisă deschisă ori a fost deschisă din
greșeală, se pedepsește cu închisoare de la 3 luni la un an sau cu amendă.
(2) Interceptarea, fără drept, a unei convorbiri sau comunicări efectuate prin telefon
sau prin orice mijloc electronic de comunicații se pedepsește cu închisoare de la 6 luni la 3
ani sau cu amendă.
(3) Divulgarea, difuzarea, prezentarea, sau transmiterea, către o altă persoană sau
către public, fără drept, a conținutului unei convorbiri sau comunicări interceptate, chiar în
cazul în care făptuitorul a luat cunoștință de aceasta din greșeală sau din întâmplare, se
pedepsește cu închisoare de la 3 luni la 2 ani sau cu amendă.
(4) Acțiunea penală se pune în mișcare la plângerea prealabilă a persoanei vătămate.
 
60
Art. 225 Violarea vieții private
(1) Atingerea adusă vieții private, fără drept, prin:
a) ascultarea cu mijloace tehnice sau înregistrarea audio a unei persoane aflate într-o
locuință, încăpere, dependință ori loc împrejmuit ținând de acestea, sau a unei convorbiri
private;
b) fotografierea, captarea sau înregistrarea de imagini cu o persoană aflată într-o
locuință, încăpere, dependință ori loc împrejmuit ținând de acestea,
se pedepsește cu închisoare de la o lună la 6 luni sau cu amendă.
(2) Divulgarea, difuzarea, prezentarea sau transmiterea, fără drept, a sunetelor,
convorbirilor ori a imaginilor prevăzute în alin. (1), către o altă persoană sau către public, se
pedepsește cu închisoare de la 3 luni la 2 ani sau cu amendă.
(3) Acțiunea penală se pune în mișcare la plângerea prealabilă a persoanei vătămate.
(4) Nu constituie infracțiune fapta săvârșită:
a) de către cel care a participat la întâlnirea cu persoana vătămată în cadrul căreia au
fost surprinse sunetele, convorbirile sau imaginile, dacă justifică un interes legitim;
b) dacă persoana vătămată a acționat explicit cu intenția de a fi văzută ori auzită de
făptuitor;
c) dacă făptuitorul, aflat întâmplător într-un anumit loc, surprinde săvârșirea unei
infracțiuni sau contribuie la dovedirea săvârșirii unei infracțiuni;
d) dacă surprinde fapte care pun în pericol un interes public.
Art. 226 Divulgarea secretului profesional
(1) Divulgarea, fără drept, a unor date sau informații privind viața privată a unei
persoane, de către acela care a luat cunoștință despre acestea cu consimțământul
persoanei vătămate, în virtutea profesiei ori funcției și care are obligația păstrării
confidențialității cu privire la aceste date, se pedepsește cu închisoare de la 3 luni la 2 ani
sau cu amendă.
(2) Acțiunea penală se pune în mișcare la plângerea prealabilă a persoanei vătămate.
TITLUL II
INFRACȚIUNI CONTRA PATRIMONIULUI
CAPITOLUL I FURTUL

Art. 227 Furtul
 (1) Luarea unui bun mobil din posesia sau detenția altuia, fără consimțământul
acestuia, în scopul de a și-l însuși pe nedrept, se pedepsește cu închisoare de la 6 luni la 3
ani sau cu amendă.
 (2) Fapta constituie furt și dacă bunul aparține în întregime sau în parte făptuitorului,
dar în momentul săvârșirii acel bun se găsea în posesia sau detenția legitimă a altei
persoane.
 (3) Se consideră bunuri mobile și înscrisurile, energia electrică, precum și orice alt fel
de energie care are valoare economică.
 (4) Acțiunea penală se pune în mișcare la plângerea prealabilă a persoanei vătămate.
Art. 228 Furtul calificat
(1) Furtul săvârșit în următoarele împrejurări:
a) într-un mijloc de transport în comun;
61
b) în timpul nopții;
c) de o persoană mascată, deghizată sau travestită;
d) prin efracție, escaladare sau prin folosirea fără drept a unei chei adevărate ori a unei
chei mincinoase;
e) prin scoaterea din funcțiune a sistemului de alarmă ori de supraveghere,
se pedepsește cu închisoare de la unu la 5 ani.
(2) Dacă furtul a fost săvârșit în următoarele împrejurări:
a) asupra unui bun care face parte din patrimoniul cultural;
b) prin violare de domiciliu sau sediu profesional;
c) de o persoană având asupra sa o armă,
pedeapsa este închisoarea de la 2 la 7 ani.
 (3) Acțiunea penală pentru fapta prevăzută în alin. (1) și alin.(2) lit.a) se pune în
mișcare la plângerea prealabilă a persoanei vătămate.
Art. 229 Furtul în scop de folosință
 (1) Furtul care are ca obiect un vehicul, săvârșit în scopul de a-l folosi pe nedrept se
sancționează cu pedeapsa prevăzută în art. 227 sau art. 228, ale cărei limite speciale se
reduc cu o treime.
(2) Cu pedeapsa prevăzută în alin. (1) se sancționează folosirea fără drept a unui
terminal de comunicații al altuia sau folosirea unui terminal de comunicații racordat fără
drept la o rețea, dacă s-a produs o pagubă.
 (3) Acțiunea penală se pune în mișcare la plângerea prealabilă a persoanei vătămate.
Art. 230 Sancționarea tentativei
 Tentativa la infracțiunile prevăzute în prezentul capitol se pedepsește.
CAPITOLUL II TÂLHĂRIA ȘI PIRATERIA
Art. 231 Tâlhăria
 Furtul săvârșit prin întrebuințarea de violențe sau amenințări, ori prin punerea victimei
în stare de inconștiență sau neputință de a se apăra, precum și furtul urmat de
întrebuințarea unor astfel de mijloace pentru păstrarea bunului furat sau pentru înlăturarea
urmelor infracțiunii, ori pentru ca făptuitorul să-și asigure scăparea, se pedepsește cu
închisoare de la 2 la 7 ani și interzicerea exercitării unor drepturi.
Art. 232 Tâlhăria calificată
(1) Tâlhăria săvârșită în următoarele împrejurări:
a) prin folosirea unei arme ori substanțe explozive, narcotice sau paralizante;
b) prin simularea de calități oficiale;
c) de o persoană mascată, deghizată sau travestită;
d) în timpul nopții;
e) într-un mijloc de transport sau asupra unui mijloc de transport;
f) prin violare de domiciliu sau sediu profesional,
se pedepsește cu închisoare de la 3 la 10 ani și interzicerea exercitării unor drepturi.
(2) Pedeapsa este închisoarea de la 5 la 12 ani și interzicerea exercitării unor drepturi
atunci când tâlhăria a avut ca urmare vătămarea corporală.
62
Art. 233 Pirateria
(1) Furtul comis, prin violență sau amenințare, de către o persoană care face parte
din echipajul sau din pasagerii unei nave aflată în marea liberă, a bunurilor ce se găsesc pe
acel vas sau pe o altă navă se pedepsește cu închisoare de la 3 la 10 ani și interzicerea
exercitării unor drepturi.
(2) Cu pedeapsa prevăzută în alin.(1) se sancționează și capturarea unei nave aflată
în marea liberă sau faptul de a provoca, prin orice mijloc, naufragiul sau eșuarea acesteia, în
scopul de a-și însuși încărcătura ei sau de a tâlhări persoanele aflate la bord.
(3) Dacă pirateria a avut ca urmare vătămarea corporală, pedeapsa este închisoarea
de la 5 la 12 ani și interzicerea exercitării unor drepturi.
(4) Există piraterie și dacă fapta s-a comis pe o aeronavă sau între aeronave și nave.

Art. 234 Tâlhăria sau pirateria urmată de moartea victimei
 Dacă faptele prevăzute în art. 231 - 233 au avut ca urmare moartea victimei
pedeapsa este închisoarea de la 7 la 15 de ani și interzicerea exercitării unor drepturi.
Art. 235 Sancționarea tentativei
 Tentativa la infracțiunile prevăzute în art. 231 - 233 se pedepsește.
CAPITOLUL III INFRACȚIUNI CONTRA PATRIMONIULUI
PRIN NESOCOTIREA ÎNCREDERII
Art. 236 Abuzul de încredere
(1) Însușirea, dispunerea sau folosirea, pe nedrept, a unui bun mobil al altuia, de
către cel căruia i-a fost încredințat în baza unui titlu și cu un anumit scop, ori refuzul de a-l
restitui, se pedepsește cu închisoare de la 3 luni la 2 ani sau cu amendă.
(2) Acțiunea penală se pune în mișcare la plângerea prealabilă a persoanei vătămate.
Art. 237 Abuzul de încredere prin fraudarea creditorilor
(1) Fapta debitorului de a înstrăina, ascunde, deteriora sau distruge, în tot sau în
parte, valori ori bunuri din patrimoniul său ori de a invoca acte sau datorii fictive în scopul
fraudării creditorilor se pedepsește cu închisoare de 6 luni la 3 ani sau cu amendă.
(2) Cu aceeași pedeapsă se sancționează fapta persoanei care, știind că nu va putea
plăti, achiziționează bunuri ori servicii producând o pagubă creditorului.
(3) Acțiunea penală se pune în mișcare la plângerea prealabilă a persoanei vătămate.
Art. 238 Bancruta simplă
(1) Neintroducerea sau introducerea tardivă, de către debitorul persoană fizică ori de
reprezentantul legal al persoanei juridice debitoare, a cererii de deschidere a procedurii
insolvenței într-un termen care depășește cu mai mult de 6 luni termenul prevăzut de lege
de la apariția stării de insolvență se pedepsește cu închisoare de la 3 luni la un an sau cu
amendă.
(2) Acțiunea penală se pune în mișcare la plângerea prealabilă a persoanei vătămate.
Art. 239 Bancruta frauduloasă
(1) Fapta persoanei care, în frauda creditorilor:
a) falsifică, sustrage sau distruge evidențele debitorului ori ascunde o parte din activul
averii acestuia;
63
b) înfățișează datorii inexistente sau prezintă în registrele debitorului, în alt act sau în
situația financiară sume nedatorate;
c) înstrăinează, în caz de insolvență a debitorului, o parte din active,
se pedepsește cu închisoare de la 6 luni la 5 ani.
(2) Acțiunea penală se pune în mișcare la plângerea prealabilă a persoanei vătămate.
Art. 240 Gestiunea frauduloasă
(1) Pricinuirea de pagube unei persoane, cu ocazia administrării sau conservării
bunurilor acestora, de către cel care are ori trebuie să aibă grija administrării sau conservării
acelor bunuri se pedepsește cu închisoare de la 6 luni la 3 ani sau cu amendă.
(2) Când fapta prevăzută în alin.(1) a fost săvârșită de administratorul judiciar, de
lichidatorul averii debitorului sau de un reprezentant sau prepus al acestora, pedeapsa este
închisoarea de la 1 la 5 ani.
(3) Faptele prevăzute în alin.(1) și (2) săvârșite în scopul de a dobândi un folos
patrimonial se pedepsesc cu închisoare de la 2 la 7 ani.
(4) Acțiunea penală se pune în mișcare la plângerea prealabilă a persoanei vătămate.
Art. 241 Însușirea bunului găsit sau ajuns din eroare la făptuitor
(1) Fapta de a nu preda în termen de 10 zile un bun găsit autorităților sau celui care la pierdut, sau de a dispune de acel bun ca de al său, se pedepsește cu închisoare de la o
lună la 3 luni sau cu amendă.
(2) Cu aceeași pedeapsă se sancționează și însușirea pe nedrept a unui bun
mobil ce aparține altuia, ajuns din eroare sau în mod fortuit în posesia făptuitorului, sau
nepredarea acestuia în termen de 10 zile din momentul în care a cunoscut că bunul nu îi
aparține.
Art. 242 Înșelăciunea
(1) Inducerea în eroare a unei persoane prin prezentarea ca adevărată a unei fapte
mincinoase sau ca mincinoasă a unei fapte adevărate, în scopul de a obține pentru sine sau
pentru altul un folos patrimonial injust și dacă s-a pricinuit o pagubă, se pedepsește cu
închisoare de la 6 luni la 3 ani.
(2) Înșelăciunea săvârșită prin folosirea de nume sau calități mincinoase ori de alte
mijloace frauduloase se pedepsește cu închisoare de la unu la 5 ani. Dacă mijlocul fraudulos
constituie prin el însuși o infracțiune, se aplică regulile privind concursul de infracțiuni.
(3) Acțiunea penală se pune în mișcare la plângerea prealabilă a persoanei vătămate.
Art. 243 Înșelăciunea privind asigurările
(1) Distrugerea, degradarea, aducerea în stare de neîntrebuințare, ascunderea sau
înstrăinarea unui bun asigurat împotriva distrugerii, degradării, uzurii, pierderii sau furtului, în
scopul de a obține, pentru sine sau pentru altul, suma asigurată, se pedepsește cu
închisoare de la unu la 5 ani.
(2) Fapta persoanei care, în scopul prevăzut în alineatul precedent, simulează, își
cauzează sau agravează leziuni sau vătămări corporale produse de un risc asigurat, se
pedepsește cu închisoare de la 6 luni la 3 ani sau cu amendă.
(3) Acțiunea penală se pune în mișcare la plângerea prealabilă a persoanei vătămate.
Art. 244 Deturnarea licitațiilor publice
Fapta de a îndepărta, prin constrângere sau corupere, un participant de la o licitație
publică, ori înțelegerea între participanți pentru a denatura prețul de adjudecare se
pedepsește cu închisoare de la unu la 5 ani.
64
Art. 245 Exploatarea patrimonială a unei persoane vulnerabile
 (1) Fapta creditorului care, cu ocazia dării cu împrumut de bani sau bunuri, profitând
de starea de vădită vulnerabilitate a debitorului, datorată vârstei, stării de sănătate,
infirmității, ori relației de dependență în care debitorul se află față de el, îl face să constituie
sau să transmită, pentru sine sau pentru altul, un drept real ori de creanță de valoare vădit
disproporționată față de această prestație, se pedepsește cu închisoare de la unu la 5 ani.
(2) Punerea unei persoane în stare de vădită vulnerabilitate prin provocarea unei
intoxicații cu alcool sau substanțe psihoactive în scopul de a o determina să consimtă la
constituirea sau transmiterea unui drept real ori de creanță sau să renunțe la un drept, dacă
s-a produs o pagubă, se pedepsește cu închisoare de la 2 la 7 ani.
Art. 246 Sancționarea tentativei
 Tentativa la infracțiunile prevăzute în art. 237 alin. (1), art. 239 și art. 242-245 se
pedepsește.
CAPITOLUL IV FRAUDE COMISE PRIN SISTEME INFORMATICE ȘI
MIJLOACE DE PLATĂ ELECTRONICE
Art. 247 Frauda informatică
Introducerea, modificarea sau ștergerea de date informatice, restricționarea accesului
la aceste date ori împiedicarea în orice mod a funcționării unui sistem informatic, în scopul
de a obține un beneficiu material pentru sine sau pentru altul, dacă s-a cauzat o pagubă
unei persoane se pedepsește cu închisoare de la 2 la 7 ani.
Art. 248 Efectuarea de operațiuni financiare în mod fraudulos
(1) Efectuarea unei operațiuni de retragere de numerar, încărcare sau descărcare a
unui instrument de monedă electronică ori de transfer de fonduri, prin utilizarea, fără
consimțământul titularului, a unui instrument de plată electronică, sau a datelor de
identificare care permit utilizarea acestuia, se pedepsește cu închisoare de la 2 la 7 ani.
(2) Cu aceeași pedeapsă se sancționează efectuarea uneia dintre operațiunile
prevăzute la alin. (1), prin utilizarea neautorizată a oricăror date de identificare sau prin
utilizarea de date de identificare fictive.
(3) Transmiterea neautorizată către altă persoană a oricăror date de identificare, în
vederea efectuării uneia dintre operațiunile prevăzute la alin. (1) se pedepsește cu
închisoare de la unu la 5 ani.
Art. 249 Acceptarea operațiunilor financiare efectuate în mod fraudulos
(1) Acceptarea unei operațiuni de retragere de numerar, încărcare sau descărcare a
unui instrument de monedă electronică ori de transfer de fonduri, cunoscând că este
efectuată prin folosirea unui instrument de plată electronică falsificat sau utilizat fără
consimțământul titularului său, se pedepsește cu închisoare de la unu la 5 ani.
(2) Cu aceeași pedeapsă se sancționează acceptarea uneia dintre operațiunile
prevăzute în alin. (1), cunoscând că este efectuată prin utilizarea neautorizată a oricăror
date de identificare sau prin utilizarea de date de identificare fictive.
Art. 250 Sancționarea tentativei
Tentativa la infracțiunile prevăzute în prezentul capitol se pedepsește.
65
CAPITOLUL V DISTRUGEREA ȘI TULBURAREA DE POSESIE
Art. 251 Distrugerea
(1) Distrugerea, degradarea sau aducerea în stare de neîntrebuințare a unui bun
aparținând altuia ori împiedicarea luării măsurilor de conservare sau de salvare a unui astfel
de bun, precum și înlăturarea măsurilor luate, se pedepsește cu închisoare de la 3 luni la 2
ani sau cu amendă.
(2) Distrugerea unui înscris sub semnătură privată, care aparține în tot sau în parte
altei persoane și servește la dovedirea unui drept de natură patrimonială, dacă prin aceasta
s-a produs o pagubă, se pedepsește cu închisoare de la 6 luni la 3 ani sau cu amendă.
(3) Dacă fapta prevăzută în alin. (1) privește bunuri care fac parte din patrimoniul
cultural, pedeapsa este închisoarea de la unu la 5 ani.
(4) Distrugerea, degradarea sau aducerea în stare de neîntrebuințare a unui bun
săvârșită prin incendiere, explozie ori prin orice alt asemenea mijloc, și dacă este de natură
să pună în pericol alte persoane sau bunuri, se pedepsește cu închisoare de la 2 la 7 ani.
(5) Dispozițiile prevăzute în alin. (3) și (4) se aplică chiar dacă bunul aparține
făptuitorului.
(6) Pentru faptele prevăzute în alin. (1) și (2) acțiunea penală se pune în mișcare la
plângerea prealabilă a persoanei vătămate.
(7) Tentativa faptelor prevăzute în alin. (3) și (4) se pedepsește .
Art. 252 Distrugerea calificată
(1) Dacă faptele prevăzute în art. 251 au avut ca urmare un dezastru, pedeapsa este
închisoarea de la 7 la 15 de ani și interzicerea exercitării unor drepturi.
(2) Dezastrul constă în distrugerea sau degradarea unor bunuri imobile, ori a unor
lucrări, echipamente, instalații sau componente ale acestora și care a avut ca urmare
moartea sau vătămarea corporală a două sau mai multor persoane.
Art. 253 Distrugerea din culpă
(1) Distrugerea, degradarea ori aducerea în stare de neîntrebuințare, din culpă, a
unui bun, chiar dacă acesta aparține făptuitorului, în cazul în care fapta este săvârșită prin
incendiere, explozie sau prin orice alt asemenea mijloc și dacă este de natură să pună în
pericol alte persoane sau bunuri, se pedepsește cu închisoare de la 3 luni la un an sau cu
amendă.
(2) Dacă faptele au avut ca urmare un dezastru, pedeapsa este închisoarea de la 5 la
12 ani.
Art. 254 Tulburarea de posesie
(1) Ocuparea, în întregime sau în parte, fără drept, prin violență sau amenințare, ori
prin desființarea sau strămutarea semnelor de hotar, a unui imobil aflat în posesia altuia, se
pedepsește cu închisoare de la unu la 5 ani sau cu amendă.
(2) Acțiunea penală se pune în mișcare la plângerea prealabilă a persoanei vătămate.
66
TITLUL III
INFRACȚIUNI PRIVIND AUTORITATEA ȘI FRONTIERA DE STAT
CAPITOLUL I INFRACȚIUNI CONTRA AUTORITĂȚII
Art. 255 Ultrajul
 (1) Amenințarea, lovirea sau alte violențe, vătămarea corporală, lovirile sau
vătămările cauzatoare de moarte ori omorul săvârșite împotriva unui funcționar care
îndeplinește o funcție ce implică exercițiul autorității de stat, aflat în exercitarea atribuțiilor de
serviciu, se sancționează cu pedeapsa prevăzută de lege pentru acea infracțiune ale cărei
limite speciale se majorează cu o treime.
 (2) Săvârșirea unei infracțiuni, împotriva unui funcționar care îndeplinește o funcție
ce implică exercițiul autorității de stat ori împotriva a bunurilor acestuia, în scop de intimidare
sau de răzbunare, în legătură cu exercitarea atribuțiilor de serviciu, se sancționează cu
pedeapsa prevăzută de lege pentru acea infracțiune ale cărei limite speciale se majorează
cu o treime.
(3) Cu aceeași pedeapsă se sancționează faptele comise în condițiile alin.(2) dacă
privesc un membru de familie al funcționarului.
Art. 256 Uzurparea de calități oficiale
 (1) Folosirea fără drept a unei calități oficiale care implică exercițiul autorității de stat,
însoțită sau urmată de îndeplinirea vreunui act legat de acea calitate, se pedepsește cu
închisoare de la 6 luni la 3 ani sau cu amendă.
(2) Cu aceeași pedeapsă se sancționează fapta funcționarului care continuă să
exercite o funcție ce implică exercițiul autorității de stat, după ce a pierdut acest drept
conform legii.
(3) Dacă faptele prevăzute în alin.(1) sau (2) au fost săvârșite de o persoană care
poartă, fără drept, uniforme sau semne distinctive ale unei autorități publice, pedeapsa este
închisoarea de la unu la 5 ani.
Art. 257 Sustragerea sau distrugerea de înscrisuri
(1) Sustragerea ori distrugerea unui înscris care se află în păstrarea ori în deținerea
unei autorități publice sau a persoanei prevăzute în art.175 alin. (2) se pedepsește cu
închisoare de la unu la 5 ani.
(2) Dacă fapta este săvârșită de un funcționar în exercitarea atribuțiilor de serviciu,
limitele speciale ale pedepsei se majorează cu o treime.
(3) Tentativa se pedepsește.
Art. 258 Ruperea de sigilii
(1) Înlăturarea ori distrugerea unui sigiliu legal aplicat se pedepsește cu închisoare
de la 3 luni la un an sau cu amendă.
(2) Dacă fapta a fost săvârșită de custode, pedeapsa este închisoarea de la 6 luni la
2 ani sau amenda.
Art. 259 Sustragerea de sub sechestru
(1) Sustragerea unui bun care este legal sechestrat se pedepsește cu închisoare de
la 3 luni la un an sau cu amendă.
(2) Dacă fapta a fost săvârșită de custode, pedeapsa este închisoarea de la 6 luni la
2 ani sau amenda.
67
CAPITOLUL II INFRACȚIUNI PRIVIND FRONTIERA DE STAT
Art. 260 Trecerea frauduloasă a frontierei de stat
(1) Intrarea sau ieșirea din țară prin trecerea ilegală a frontierei de stat a României se
pedepsește cu închisoare de la 6 luni la 3 ani sau cu amendă.
(2) Dacă fapta prevăzută în alin. (1) a fost săvârșită:
a) în scopul sustragerii de la tragerea la răspundere penală sau de la executarea unei
pedepse ori a unei măsuri educative, privative de libertate;
b) de către un străin declarat indezirabil ori căruia i-a fost interzis în orice mod dreptul de
intrare sau de ședere în țară,
pedeapsa este închisoarea de la unu la 5 ani.
(3) Tentativa se pedepsește.
(4) Fapta prevăzută în alin.(1), săvârșită de o victimă a traficului de persoane sau de
minori, nu se pedepsește.
Art. 261 Traficul de migranți
(1) Racolarea, îndrumarea, călăuzirea, transportarea, transferarea sau adăpostirea
unei persoane, în scopul trecerii frauduloase a frontierei de stat a României, se pedepsește
cu închisoare de la 2 la 7 ani.
(2) Când fapta a fost săvârșită:
a) în scopul de a obține, direct sau indirect, un folos patrimonial;
b) prin mijloace care pun în pericol viața, integritatea sau sănătatea migrantului;
c) prin supunerea migrantului la tratamente inumane sau degradante,
pedeapsa este închisoarea de la 3 la 10 ani și interzicerea exercitării unor drepturi.
(3) Tentativa se pedepsește.
Art. 262 Facilitarea șederii ilegale în România
(1) Fapta persoanei care facilitează, prin orice mijloace, rămânerea ilegală pe
teritoriul României a unei persoane, victimă a unei infracțiuni de trafic de persoane, de
minori sau de migranți, care nu are cetățenia română și nici domiciliul în România, se
pedepsește cu închisoarea de la unu la 5 ani și interzicerea exercitării unor drepturi. Dacă
mijlocul folosit constituie prin el însuși o infracțiune, se aplică regulile privind concursul de
infracțiuni.
(2) Când fapta a fost săvârșită:
a) în scopul de a obține, direct sau indirect, un folos patrimonial;
b) de către un funcționar aflat în exercitarea atribuțiilor de serviciu,
pedeapsa este închisoarea de la 2 la 7 ani și interzicerea exercitării unor drepturi.
(3) Când faptele prevăzute în alin. (1) și (2) sunt săvârșite cu privire la un alt străin
aflat ilegal pe teritoriul României, limitele speciale ale pedepsei se reduc cu o treime.
Art. 263 Sustragerea de la măsurile de îndepărtare de pe teritoriul României
Sustragerea de la executarea obligațiilor instituite de autoritățile competente, de către
străinul față de care s-a dispus măsura îndepărtării de pe teritoriul României, ori a fost
dispusă interzicerea dreptului de ședere, se pedepsește cu închisoare de la 3 luni la 2 ani
sau cu amendă.
68
TITLUL IV
INFRACȚIUNI CONTRA ÎNFĂPTUIRII JUSTIȚIEI
Art. 264 Nedenunțarea
(1) Fapta persoanei care, luând cunoștință de comiterea unei fapte prevăzute de
legea penală contra vieții sau care a avut ca urmare moartea unei persoane, nu înștiințează
de îndată autoritățile, se pedepsește cu închisoare de la 6 luni la 2 ani sau cu amendă.
(2) Nedenunțarea săvârșită de un membru de familie, nu se pedepsește.
(3) Nu se pedepsește persoana care, înainte de punerea în mișcare a acțiunii penale
împotriva unei persoane pentru săvârșirea faptei nedenunțate, încunoștințează autoritățile
competente despre aceasta sau care, chiar după punerea în mișcare a acțiunii penale, a
înlesnit tragerea la răspundere penală a autorului și a participanților.
Art. 265 Omisiunea sesizării
(1) Funcționarul care, luând cunoștință de săvârșirea unei fapte prevăzute de legea
penală în legătură cu serviciul în cadrul căruia își îndeplinește sarcinile, omite sesizarea de
îndată a organelor de urmărire penală, se pedepsește cu închisoare de la 3 luni la 3 ani sau
cu amendă.
(2) Când fapta este săvârșită din culpă, pedeapsa este închisoarea de la 3 luni la un
an sau amenda.
Art. 266 Inducerea în eroare a organelor judiciare
(1) Sesizarea penală, făcută prin denunț sau plângere, cu privire la existența unei
fapte prevăzute de legea penală ori în legătură cu săvârșirea unei asemenea fapte de către
o anumită persoană, cunoscând că aceasta este nereală, se pedepsește cu închisoare de la
6 luni la 3 ani sau cu amendă.
(2) Producerea sau ticluirea de probe nereale, în scopul de a dovedi existența unei
fapte prevăzute de legea penală ori săvârșirea acesteia de către o anumită persoană, se
pedepsește cu închisoare de la unu la 5 ani.
(3) Nu se pedepsește persoana care a săvârșit inducerea în eroare a organelor
judiciare, dacă declară, înainte de reținerea, arestarea sau de punerea în mișcare a acțiunii
penale împotriva celui față de care s-a făcut denunțul sau plângerea ori s-au produs probele,
că denunțul, plângerea sau probele sunt nereale.

Art. 267 Favorizarea făptuitorului
(1) Ajutorul dat făptuitorului în scopul împiedicării sau îngreunării cercetărilor într-o
cauză penală, tragerii la răspundere penală, executării unei pedepse sau măsuri privative de
libertate, se pedepsește cu închisoare de la 2 la 7 ani sau cu amendă.
(2) Pedeapsa aplicată favorizatorului nu poate fi mai mare decât pedeapsa prevăzută
de lege pentru fapta săvârșită de autor.
(3) Favorizarea săvârșită de un membru de familie nu se pedepsește.
Art. 268 Tăinuirea
 (1) Primirea, dobândirea, transformarea ori înlesnirea valorificării unui bun, de către o
persoană care, fie a cunoscut, fie a prevăzut din împrejurările concrete, că acesta provine
din săvârșirea unei fapte prevăzute de legea penală, chiar fără a cunoaște natura acesteia,
se pedepsește cu închisoare de la unu la 5 ani sau cu amendă.
69
(2) Pedeapsa aplicată tăinuitorului nu poate fi mai mare decât pedeapsa prevăzută de
lege pentru fapta săvârșită de autor.
(3) Tăinuirea săvârșită de un membru de familie nu se pedepsește.
Art. 269 Spălarea de bani
 (1) Operațiunea juridică de orice fel, efectuată în scopul împiedicării identificării
originii ilicite, a situării, a circulației, a titularului real al dreptului de proprietate ori a existenței
altor drepturi cu privire la un bun, de către o persoană care, fie a cunoscut, fie a prevăzut din
împrejurările concrete, că acesta provine din săvârșirea unei fapte prevăzute de legea
penală, chiar fără a cunoaște natura acesteia, se pedepsește cu închisoare de la 3 la 10 ani
și interzicerea exercitării unor drepturi.
 (2) Fapta constituie infracțiune și atunci când aceasta a fost săvârșită de autor sau de
un participant la fapta prevăzută de legea penală din care provine bunul.
 (3) Tentativa se pedepsește.
Art. 270 Obstrucționarea justiției
(1) Persoana care, fiind avertizată asupra consecințelor faptei sale:
a) împiedică organul de urmărire sau instanța să efectueze, în condițiile legii, un act
procedural;
b) refuză să pună la dispoziția organului de urmărire penală, instanței sau judecătorului
sindic, în tot sau în parte, datele, informațiile, înscrisurile sau bunurile deținute, care i-au fost
solicitate în condițiile legii, în vederea soluționării unei cauze,
se pedepsește cu închisoare de la 3 luni la un an sau cu amendă.
 (2) Dispozițiile alin. (1) nu se aplică în cazul persoanei urmărite sau judecate pentru
infracțiunea care formează obiectul procesului penal.
Art. 271 Influențarea declarațiilor
(1) Încercarea de a determina sau determinarea unei persoane, indiferent de calitatea
acesteia, prin corupere, prin constrângere ori prin altă faptă cu efect vădit intimidant,
săvârșită asupra sa ori asupra unui membru de familie al acesteia, să nu sesizeze organele
de urmărire penală, să nu dea declarații, să își retragă declarațiile, să dea declarații
mincinoase ori să nu prezinte probe, într-o cauză penală, civilă sau în orice altă procedură
judiciară, se pedepsește cu închisoare de la unu la 5 ani. Dacă actul de intimidare sau
corupere constituie prin el însuși o infracțiune, se aplică regulile privind concursul de
infracțiuni.
(2) Nu constituie infracțiune înțelegerea patrimonială dintre infractor și persoana
vătămată, intervenită în cazul infracțiunilor pentru care acțiunea penală se pune în mișcare
la plângere prealabilă.
Art. 272 Mărturia mincinoasă
(1) Fapta martorului care, într-o cauză penală, civilă sau în orice altă procedură în
care se ascultă martori, face afirmații mincinoase, ori nu spune tot ce știe în legătură cu
faptele sau împrejurările esențiale cu privire la care este întrebat, se pedepsește cu
închisoare de la 6 luni la 3 ani sau cu amendă.
(2) Mărturia mincinoasă săvârșită:
a) de un martor cu identitate protejată ori aflat în Programul de protecție a martorilor;
b) de un investigator sub acoperire;
c) de o persoană care întocmește un raport de expertiză, ori de un interpret;
d) în legătură cu o faptă pentru care legea prevede pedeapsa detențiunii pe viață ori
închisoarea de 10 ani sau mai mare,
70
se pedepsește cu închisoare de la unu la 5 ani.
(3) Autorul nu se pedepsește dacă își retrage mărturia, în cauzele penale înainte de
reținere, arestare sau de punerea în mișcare a acțiunii penale, ori în alte cauze înainte de a
se fi pronunțat o hotărâre sau de a se fi dat o altă soluție, ca urmare a mărturiei mincinoase.
Art. 273 Răzbunarea pentru ajutorul dat justiției
 Săvârșirea unei infracțiuni împotriva unei persoane ori a unui membru de familie al
acesteia, pe motiv că a sesizat organele de urmărire penală, a dat declarații ori a prezentat
probe într-o cauză penală, civilă sau în orice altă procedură dintre cele prevăzute în art.272,
se sancționează cu pedeapsa prevăzută de lege pentru acea infracțiune ale cărei limite
speciale se majorează cu o treime.
Art. 274 Sustragerea sau distrugerea de probe ori de înscrisuri
(1) Sustragerea, distrugerea, reținerea, ascunderea ori alterarea de mijloace
materiale de probă sau de înscrisuri, în scopul de a împiedica aflarea adevărului într-o
procedură judiciară, se pedepsește cu închisoare de la 2 la 7 ani.
(2) Cu aceeași pedeapsă se sancționează împiedicarea, în orice alt mod, ca un
înscris necesar soluționării unei cauze, emis de către un organ judiciar sau adresat acestuia
să ajungă la destinatar.
Art. 275 Presiuni asupra justiției
Declarațiile publice defăimătoare la adresa judecătorului ori a organelor de urmărire
penală, făcute în scop de intimidare sau de influențare a acestora, de oricare dintre părți, de
suspect, de persoana vătămată ori de reprezentanții lor, în legătură cu o procedură judiciară
în curs de desfășurare, se pedepsește cu închisoare de la 3 luni la un an sau cu amendă.
Art. 276 Compromiterea intereselor justiției
(1) Divulgarea, fără drept, de informații confidențiale privind data, timpul, locul, modul
sau mijloacele prin care urmează să se administreze o probă, de către un funcționar care a
luat cunoștință de acestea în virtutea funcției, dacă prin aceasta poate fi îngreunată sau
împiedicată urmărirea penală, se pedepsește cu închisoare de la 3 luni la 2 ani sau cu
amendă.
(2) Dezvăluirea, fără drept, de mijloace de probă sau de înscrisuri oficiale dintr-o
cauză penală, înainte de a se dispune o soluție de netrimitere în judecată ori de soluționarea
definitivă a cauzei, de către un funcționar care a luat cunoștință de acestea în virtutea
funcției, se pedepsește cu amendă.
(3) Dezvăluirea, fără drept, de informații dintr-o cauză penală, de către un martor,
expert sau interpret, atunci când această interdicție este impusă de legea de procedură
penală, se pedepsește cu amendă.
(4) Nu constituie infracțiune fapta prin care sunt divulgate ori dezvăluite acte sau
activități ilegale comise de autorități într-o cauză penală.
Art. 277 Sfidarea instanței
 Întrebuințarea de cuvinte ori gesturi jignitoare sau obscene de către o persoană care
participă sau asistă la o procedură care se desfășoară în fața instanței, se pedepsește cu
închisoare de la 3 luni la un an sau cu amendă.
Art. 278 Ultrajul judiciar
(1)Amenințarea, lovirea sau alte violențe, vătămarea corporală, lovirile sau
vătămările cauzatoare de moarte ori omorul, săvârșite împotriva unui judecător, procuror,
71
polițist sau jandarm aflat în exercitarea atribuțiilor de serviciu, se sancționează cu pedeapsa
prevăzută de lege pentru acea infracțiune ale cărei limite speciale se majorează cu
jumătate.
(2)Săvârșirea unei infracțiuni împotriva unui judecător, procuror, polițist sau jandarm
ori împotriva bunurilor acestuia, în scop de intimidare sau de răzbunare, în legătură cu
exercitarea atribuțiilor de serviciu, se sancționează cu pedeapsa prevăzută de lege pentru
acea infracțiune ale cărei limite speciale se majorează cu jumătate.
(3) Cu aceeași pedeapsă se sancționează faptele comise în condițiile alin.(2) dacă
privesc un membru de familie al judecătorului, procurorului, polițistului sau jandarmului.
 (4) Dispozițiile alin.(1) - (3) se aplică în mod corespunzător și faptelor comise
împotriva unui avocat sau a unui membru de familie al acestuia în legătură cu exercitarea
profesiei de avocat.
Art. 279 Cercetarea abuzivă
Întrebuințarea de promisiuni, amenințări sau violențe împotriva unei persoane
urmărite sau judecate într-o cauză penală, de către un organ de cercetare penală, un
procuror sau un judecător, pentru a o determina să dea ori să nu dea declarații, să dea
declarații mincinoase ori să își retragă declarațiile, se pedepsește cu închisoare de la 2 la 7
ani și interzicerea exercitării dreptului de a ocupa o funcție publică.
Art. 280 Supunerea la rele tratamente
(1) Supunerea unei persoane la executarea unei pedepse, măsuri de siguranță sau
educative în alt mod decât cel prevăzut de dispozițiile legale, se pedepsește cu închisoare
de la 6 luni la 3 ani și interzicerea exercitării dreptului de a ocupa o funcție publică.
(2) Supunerea la tratamente degradante ori inumane a unei persoane aflate în stare
de reținere, deținere ori în executarea unei măsuri de siguranță sau educative, privative de
libertate, se pedepsește cu închisoare de la unu la 5 ani și interzicerea exercitării dreptului
de a ocupa o funcție publică.
Art. 281 Tortura
(1) Fapta funcționarului, care îndeplinește o funcție ce implică exercițiul autorității de
stat, sau a altei persoane care acționează la instigarea sau cu consimțământul expres ori
tacit al acestuia, de a provoca unei persoane puternice suferințe fizice ori psihice:
a) în scopul obținerii de la această persoană sau de la o terță persoană informații sau
declarații;
b) în scopul pedepsirii ei pentru un act pe care aceasta sau o terță persoană l-a comis ori
este bănuită că l-a comis;
c) în scopul de a o intimida sau de a face presiuni asupra ei ori de a intimida sau a face
presiuni asupra unei terțe persoane;
d) pe un motiv bazat pe orice formă de discriminare,
se pedepsește cu închisoare de la 2 la 7 ani și interzicerea exercitării unor drepturi.
(2) Dacă fapta prevăzută în alin. (1) a avut ca urmare o vătămare corporală,
pedeapsa este închisoarea de la 3 la 10 ani și interzicerea exercitării unor drepturi.
(3) Tortura ce a avut ca urmare moartea victimei se pedepsește cu închisoare de la
10 la 20 de ani și interzicerea exercitării unor drepturi.
(4) Tentativa la infracțiunea prevăzută în alin. (1) se pedepsește.
(5) Nicio împrejurare excepțională, oricare ar fi ea, fie că este vorba de stare de
război sau de amenințări cu războiul, de instabilitate politică internă sau de orice altă stare
de excepție, nu poate fi invocată pentru a justifica tortura. De asemenea, nu poate fi invocat
ordinul superiorului ori al unei autorități publice.
72
(6) Nu constituie tortură durerea sau suferințele ce rezultă exclusiv din sancțiuni
legale și care sunt inerente acestor sancțiuni sau sunt ocazionate de ele.
Art. 282 Represiunea nedreaptă
(1) Fapta de a pune în mișcare acțiunea penală, de a lua o măsură preventivă
neprivativă de libertate ori de a trimite în judecată o persoană, știind că este nevinovată, se
pedepsește cu închisoare de la 3 luni la 3 ani și interzicerea exercitării dreptului de a ocupa
o funcție publică.
(2) Reținerea sau arestarea ori condamnarea unei persoane, știind că este
nevinovată, se pedepsește cu închisoare de la 3 la 10 ani și interzicerea exercitării
dreptului de a ocupa o funcție publică.
Art. 283 Asistența și reprezentarea neloială
(1) Fapta avocatului sau a reprezentantului unei persoane care, în înțelegere
frauduloasă cu o persoană cu interese contrare în aceeași cauză, în cadrul unei proceduri
judiciare sau notariale, vatămă interesele clientului sau ale persoanei reprezentate, se
pedepsește cu închisoare de la 3 luni la un an sau cu amendă.
(2) Cu aceeași pedeapsă se sancționează înțelegerea frauduloasă între avocat sau
reprezentantul unei persoane și un terț interesat de soluția ce se va pronunța în cauză, în
scopul vătămării intereselor clientului sau ale persoanei reprezentate.
(3) Acțiunea penală se pune în mișcare la plângerea prealabilă a persoanei vătămate.
Art. 284 Evadarea
(1) Evadarea din starea legală de reținere sau de deținere se pedepsește cu
închisoare de la 6 luni la 3 ani.
(2) Când evadarea este săvârșită prin folosire de violențe sau arme, pedeapsa este
închisoarea de la unu la 5 ani și interzicerea exercitării unor drepturi.
(3) Se consideră evadare:
a) neprezentarea nejustificată a persoanei condamnate, la locul de deținere, la
expirarea perioadei în care s-a aflat legal în stare de libertate;
b) părăsirea, fără autorizare, de către persoana condamnată, a locului de muncă,
aflat în exteriorul locului de deținere.
(4) Pedeapsa aplicată pentru infracțiunea de evadare se adaugă la restul rămas
neexecutat din pedeapsă la data evadării.
(5) Tentativa la infracțiunile prevăzute în alin. (1) și (2) se pedepsește.
Art. 285 Înlesnirea evadării
(1) Înlesnirea prin orice mijloace a evadării se pedepsește cu închisoare de la unu la
5 ani.
(2) Înlesnirea evadării:
a) săvârșită prin folosire de violențe, arme, substanțe narcotice sau paralizante ;
b) a două sau mai multor persoane în aceeași împrejurare;
c) unei persoane reținute sau arestate pentru o infracțiune sancționată de lege cu
pedeapsa detențiunii pe viață ori cu pedeapsa închisorii de 10 ani sau mai mare, ori
condamnate la o astfel de pedeapsă,
se sancționează cu închisoare de la 2 la 7 ani și interzicerea exercitării unor drepturi.
(3) Dacă faptele prevăzute în alin. (1) și (2) sunt săvârșite de o persoană care avea
îndatorirea de a-l păzi pe cel reținut sau deținut, limitele speciale ale pedepsei se majorează
cu o treime.
73
(4) Înlesnirea evadării, săvârșită din culpă, de către o persoană care avea îndatorirea
de a păzi pe cel care a evadat, se pedepsește cu închisoare de la 3 luni la 2 ani.
(5) Tentativa la infracțiunile prevăzute în alin. (1) – (3) se pedepsește.
Art. 286 Nerespectarea hotărârilor judecătorești
(1) Nerespectarea unei hotărâri judecătorești săvârșită prin:
a) opunerea de rezistență față de organul de executare;
b) refuzul organului de executare de a pune în aplicare o hotărâre judecătorească, prin
care este obligat să îndeplinească un anumit act;
c) refuzul de a sprijini organul de executare în punerea în aplicare hotărârii, de către
persoanele care au această obligație conform legii;
d) neexecutarea hotărârii judecătorești, prin care s-a dispus reintegrarea în muncă a
unui salariat;
e) neexecutarea hotărârii judecătorești privind plata salariilor în termen de 15 zile de la
data cererii de executare adresate angajatorului de către partea interesată;
f) împiedicarea unei persoane de a folosi, în tot sau în parte, un imobil deținut în baza
unei hotărâri judecătorești, de către cel căruia îi este opozabilă hotărârea,
se pedepsește cu închisoare de la 3 luni la 2 ani sau cu amendă.
(2) În cazul faptelor prevăzute la lit. d) - f), acțiunea penală se pune în mișcare la
plângerea prealabilă a persoanei vătămate.
Art. 287 Neexecutarea sancțiunilor penale
(1) Sustragerea de la executare ori neexecutarea conform legii a unei pedepse
complementare ori accesorii, sau a măsurii de siguranță prevăzută în art.108 lit. b) și c), de
către persoana fizică față de care s-au dispus aceste sancțiuni, se pedepsește cu închisoare
de la 3 luni la 2 ani sau cu amendă, dacă fapta nu constituie o infracțiune mai gravă.
(2) Sustragerea de la executarea unei măsuri educative privative de libertate prin
părăsirea fără drept a centrului educativ sau a centrului de detenție, ori prin neprezentarea
după expirarea perioadei în care s-a aflat legal în stare de libertate, se pedepsește cu
închisoare de la 3 luni la un an sau cu amendă.
 (3) Neexecutarea pedepselor complementare aplicate unei persoane juridice dintre
cele prevăzute în art. 142, se pedepsește cu închisoare de la 3 luni la 2 ani sau cu amendă.
TITLUL V
INFRACȚIUNI DE CORUPȚIE ȘI DE SERVICIU
CAPITOLUL I INFRACȚIUNI DE CORUPȚIE
Art. 288 Luarea de mită
(1) Fapta funcționarului care, direct sau indirect, pentru sine sau pentru altul, pretinde
ori primește bani sau alte foloase care nu i se cuvin, ori acceptă promisiunea unor astfel de
foloase, în legătură cu îndeplinirea, neîndeplinirea, urgentarea ori întârzierea îndeplinirii unui
act privitor la îndatoririle sale de serviciu, sau în legătură cu îndeplinirea unui act contrar
acestor îndatoriri, se pedepsește cu închisoare de la 2 la 7 ani și interzicerea exercitări i 
74
dreptului de a ocupa o funcție publică sau de a exercita profesia sau activitatea în
executarea căreia a săvârșit fapta.
(2) Fapta prevăzută în alin. (1) săvârșită de una dintre persoanele arătate în art. 175
alin. (2) constituie infracțiune numai când este comisă în legătură cu neîndeplinirea,
întârzierea îndeplinirii unui act privitor la îndatoririle sale legale sau în legătură cu efectuarea
unui act contrar acestor îndatoriri.
(3) Dacă fapta prevăzută în alin. (1) a fost săvârșită de o altă persoană decât cele
arătate în art. 175, limitele speciale ale pedepsei se reduc la jumătate.
(4) Banii, valorile sau orice alte bunuri primite sunt supuse confiscării, potrivit art.112.
Art. 289 Darea de mită
(1) Promisiunea, oferirea sau darea de bani ori alte foloase, în condițiile arătate în art.
288, se pedepsesc cu închisoare de la unu la 5 ani.
(2) Dacă fapta a fost săvârșită în legătură cu o altă persoană decât cele arătate în art.
175, limitele speciale ale pedepsei se reduc la jumătate.
(3) Fapta prevăzută în alin. (1) și (2) nu constituie infracțiune atunci când mituitorul a
fost constrâns prin orice mijloace de către cel care a luat mita.
(4) Mituitorul nu se pedepsește dacă denunță fapta mai înainte ca organul de
urmărire penală să fi fost sesizat cu privire la acesta.
(5) Banii, valorile sau orice alte bunuri se restituie persoanei care le-a dat, în cazurile
prevăzute în alin. (3) și (4).
(6) Banii, valorile sau orice alte bunuri oferite sau date sunt supuse confiscării, iar
când acestea nu se mai găsesc se dispune confiscarea prin echivalent.
Art. 290 Traficul de influență
(1) Pretinderea, primirea ori acceptarea promisiunii de bani sau alte foloase, direct
sau indirect, pentru sine sau pentru altul, săvârșită de către o persoană care are influență
sau lasă să se creadă că are influență asupra unui funcționar și care promite că îl va
determina pe acesta să îndeplinească, să nu îndeplinească ori să întârzie îndeplinirea unui
act privitor la îndatoririle sale de serviciu sau să îndeplinească un act contrar acestor
îndatoriri, se pedepsește cu închisoarea de la unu la 5 ani.
(2) Dacă fapta a fost săvârșită în legătură cu o altă persoană decât cele arătate în art.
175, limitele speciale ale pedepsei se reduc la jumătate.
(3) Banii, valorile sau orice alte bunuri primite sunt supuse confiscării, potrivit art.112.
Art. 291 Cumpărarea de influență
(1) Promisiunea, oferirea sau darea de bani sau alte foloase, direct sau indirect, unei
persoane care are influență sau lasă să se creadă că are influență asupra unui funcționar,
pentru a-l determina pe acesta să îndeplinească, să nu îndeplinească ori să întârzie
îndeplinirea unui act privitor la îndatoririle sale de serviciu sau să îndeplinească un act
contrar acestor îndatoriri, se pedepsește cu închisoare de la unu la 5 ani și interzicerea
exercitării unor drepturi.
(2) Dacă fapta a fost săvârșită în legătură cu o altă persoană decât cele arătate în art.
175, limitele speciale ale pedepsei se reduc la jumătate.
(3) Făptuitorul nu se pedepsește dacă denunță fapta mai înainte ca organul de
urmărire penală să fi fost sesizat cu privire la aceasta.
(4) Banii, valorile sau orice alte bunuri se restituie persoanei care le-a dat sau oferit în
cazul prevăzut în alin. (3).
(5) Banii, valorile sau orice alte bunuri date sau oferite sunt supuse confiscării, iar
dacă acestea nu se mai găsesc se dispune confiscarea prin echivalent.
75
Art. 292 Abuzul de funcție
(1) Fapta funcționarului de a-și folosi influența ori autoritatea în scopul obținerii pentru
sine sau pentru altul de foloase necuvenite se pedepsește cu închisoare de la unu la 5 ani.
(2) Dacă fapta a fost săvârșită de o persoană care deține o funcție de conducere întrun partid, sindicat sau patronat, ori în cadrul unei persoane juridice fără scop patrimonial
pedeapsa este închisoarea de la 6 luni la 3 ani.
(3) Banii, valorile sau orice alte bunuri primite sunt supuse confiscării, potrivit art.112.
Art. 293 Fapte săvârșite de către membrii instanțelor de arbitraj sau în legătură
cu aceștia
Dispozițiile art. 288 și 289 se aplică în mod corespunzător și persoanelor care, pe
baza unui acord de arbitraj, sunt chemate să pronunțe o hotărâre cu privire la un litigiu ce le
este dat spre soluționare de către părțile la acest acord, indiferent dacă procedura arbitrală
se desfășoară în baza legii române ori în baza unei alte legi.
Art. 294 Fapte săvârșite de către funcționari străini sau în legătură cu aceștia
Prevederile acestui capitol se aplică, după caz, și în privința:
a) funcționarilor sau persoanelor care își desfășoară activitatea pe baza unui contract de
muncă ori altor persoane care exercită atribuții similare în cadrul unei organizații publice
internaționale la care România este parte;
b) membrilor adunărilor parlamentare ale organizațiilor internaționale la care România
este parte;
c) funcționarilor sau persoanelor care își desfășoară activitatea pe baza unui contract de
muncă ori altor persoane care exercită atribuții similare, în cadrul Comunităților Europene;
d) persoanelor care exercită funcții juridice în cadrul instanțelor internaționale a căror
competență este acceptată de România, precum și funcționarilor de la grefele acestor
instanțe;
e) funcționarilor unui stat străin;
f) membrilor adunărilor parlamentare sau administrative ale unui stat străin.
CAPITOLUL II INFRACȚIUNI DE SERVICIU
Art. 295 Delapidarea
(1) Însușirea, folosirea sau traficarea de către un funcționar, în interesul său ori
pentru altul, de bani, valori sau alte bunuri pe care le gestionează sau le administrează, se
pedepsește cu închisoare de la 2 la 7 ani și interzicerea exercitării dreptului de a ocupa o
funcție publică.
(2) Tentativa se pedepsește.
Art. 296 Purtarea abuzivă
(1) Întrebuințarea de expresii jignitoare față de o persoană, de către cel aflat în
exercitarea atribuțiilor de serviciu, se pedepsește cu închisoare de la o lună la 6 luni sau cu
amendă.
(2) Amenințarea ori lovirea sau alte violențe săvârșite în condițiile alin.(1), se
sancționează cu pedeapsa prevăzută de lege pentru acea infracțiune ale cărei limite
speciale se majorează cu o treime.
(3) Acțiunea penală se pune în mișcare la plângerea prealabilă a persoanei vătămate.
76
Art. 297 Abuzul în serviciu
(1) Fapta persoanei care, în exercitarea atribuțiilor de serviciu, nu îndeplinește un act
sau îl îndeplinește în mod defectuos și prin aceasta cauzează o pagubă ori o vătămare a
drepturilor sau intereselor legitime ale unei persoane fizice sau ale unei persoane juridice,
se pedepsește cu închisoare de la 6 luni la 3 ani sau cu amendă.
 (2) Cu aceeași pedeapsă se sancționează și fapta persoanei care, în exercitarea
atribuțiilor de serviciu, îngrădește exercitarea unui drept al unei persoane, ori creează pentru
aceasta o situație de inferioritate pe temei de rasă, naționalitate, origine etnică, limbă,
religie, sex, orientare sexuală, apartenență politică, avere, vârstă, dizabilitate, boală cronică
necontagioasă sau infecție HIV/SIDA.
(3) Faptele prevăzute în alin.(1) și (2) săvârșite de un funcționar se pedepsesc cu
închisoare de la unu la 5 ani și interzicerea exercitării dreptului de a ocupa o funcție publică.
 (4) Acțiunea penală pentru faptele prevăzute în alin.(1) și (2) se pune în mișcare la
plângerea prealabilă a persoanei vătămate.
Art. 298 Neglijența în serviciu
 (1) Încălcarea din culpă, de către un funcționar, a unei îndatoriri de serviciu, prin
neîndeplinirea acesteia sau prin îndeplinirea ei defectuoasă, dacă prin aceasta se cauzează
o pagubă ori o vătămare a drepturilor sau intereselor legitime ale unei persoane fizice sau
ale unei persoane juridice se pedepsește cu închisoare de la o lună la 6 luni sau cu amendă.
 (2) Acțiunea penală se pune în mișcare la plângerea prealabilă a persoanei vătămate.
Art. 299 Folosirea abuzivă a funcției în scop sexual
(1) Fapta funcționarului care, în scopul de a îndeplini, a nu îndeplini ori a întârzia
îndeplinirea unui act privitor la îndatoririle sale de serviciu, sau în scopul de a face un act
contrar acestor îndatoriri, pretinde ori obține favoruri de natură sexuală de la o persoană
interesată direct sau indirect de efectele acelui act de serviciu, se pedepsește cu închisoare
de la 6 luni la 3 ani și interzicerea exercitării dreptului de a ocupa o funcție publică sau de a
exercita profesia ori activitatea în executarea căreia a săvârșit fapta.
(2) Pretinderea sau obținerea de favoruri de natură sexuală, de către un funcționar
care se prevalează sau profită de o situație de autoritate ori de superioritate asupra victimei,
ce decurge din funcția deținută, se pedepsește cu închisoare de la 3 luni la 2 ani sau cu
amendă și interzicerea exercitării dreptului de a ocupa o funcție publică sau de a exercita
profesia sau activitatea în executarea căreia a săvârșit fapta.
Art. 300 Uzurparea funcției
Fapta funcționarului care în timpul serviciului îndeplinește un act ce nu intră în
atribuțiile sale, dacă prin aceasta s-a produs una dintre urmările prevăzute în art.297, se
pedepsește cu închisoare de la 6 luni la 3 ani sau cu amendă.
Art. 301 Conflictul de interese
(1) Fapta funcționarului care, în exercitarea atribuțiilor de serviciu, a îndeplinit un act
ori a participat la luarea unei decizii prin care s-a obținut, direct sau indirect, un folos
patrimonial, pentru sine, pentru soțul său, pentru o rudă ori pentru un afin până la gradul II
inclusiv, sau pentru o altă persoană cu care s-a aflat în raporturi comerciale ori de muncă în
ultimii 5 ani, sau din partea căreia a beneficiat ori beneficiază de foloase de orice natură, se
pedepsește cu închisoarea de la unu la 5 ani și interzicerea exercitării dreptului de a ocupa
o funcție publică.
77
(2) Dispozițiile alin.(1) nu se aplică în cazul emiterii, aprobării sau adoptării actelor
normative.
Art. 302 Folosirea de informații privilegiate
Fapta funcționarului de a folosi, direct sau indirect informații ce nu sunt destinate
publicității, de care a luat cunoștință în exercitarea atribuțiilor de serviciu, ori permiterea
accesului unor persoane neautorizate la astfel de informații, în scopul obținerii pentru sine
sau pentru altul a unor foloase necuvenite, se pedepsește cu închisoare de la unu la 5 ani.
Art. 303 Divulgarea informațiilor secrete de stat
(1) Divulgarea, fără drept, a unor informații secrete de stat, de către cel care le
cunoaște datorită atribuțiilor de serviciu, dacă prin aceasta sunt afectate interesele unei
persoane juridice dintre cele prevăzute în art.175 alin. (1), se pedepsește cu închisoare de
la 2 la 7 ani și interzicerea exercitării unor drepturi.
(2) Deținerea, fără drept, în afara îndatoririlor de serviciu, a unui document ce conține
informații secrete de stat, dacă poate afecta activitatea uneia dintre persoanele juridice
prevăzute în art. 175 alin. (1), se pedepsește cu închisoare de la 3 luni 2 ani sau cu
amendă.

Art. 304 Divulgarea informațiilor secrete de serviciu sau nepublice
(1) Divulgarea, fără drept, a unor informații secrete de serviciu sau care nu sunt
destinate publicității, de către cel care le cunoaște datorită atribuțiilor de serviciu, dacă prin
aceasta sunt afectate interesele sau activitatea unei persoane juridice, se pedepsește cu
închisoare de la 6 luni la 3 ani sau cu amendă.
(2) Cu aceeași pedeapsă se sancționează divulgarea, fără drept, de date sau
informații prin care este identificat sau poate fi identificat un investigator sub acoperire, un
martor protejat sau o persoană inclusă în Programul de protecție a martorilor.
(3) Dacă urmare faptei prevăzute în alin. (2) s-a săvârșit o infracțiune împotriva
investigatorului sub acoperire, a martorului protejat sau a persoanei incluse în Programul de
protecție a martorilor, pedeapsa este închisoarea de la unu la 5 ani, iar dacă s-a comis cu
intenție o infracțiune contra vieții, pedeapsa este închisoarea de la 5 la 12 ani.
Art. 305 Neglijența în păstrarea informațiilor
 (1) Neglijența care are drept urmare distrugerea, alterarea, pierderea sau sustragerea
unui document ce conține informații secrete de stat, precum și neglijența care a prilejuit altei
persoane aflarea unei asemenea informații, se pedepsește cu închisoarea de la 3 luni la un
an sau cu amendă.
 (2) Dacă faptele prevăzute în art. 303 alin. (1) și art. 304 au fost săvârșite din culpă,
limitele speciale ale pedepsei se reduc la jumătate.
Art. 306 Obținerea ilegală de fonduri
(1) Folosirea ori prezentarea de documente sau date false, inexacte ori incomplete,
pentru primirea aprobărilor sau garanțiilor necesare acordării finanțărilor rambursabile prin
contractarea datoriei publice, dacă are ca rezultat obținerea pe nedrept a acestor fonduri, se
pedepsește cu închisoare de la 2 la 7 ani.
(2) Tentativa se pedepsește. 
78
Art. 307 Deturnarea de fonduri
(1) Schimbarea destinației fondurilor bănești ori a resurselor materiale alocate unei
autorități publice sau instituții publice, fără respectarea prevederilor legale, se pedepsește cu
închisoarea de la unu la 5 ani.
(2) Cu aceeași pedeapsă se sancționează și schimbarea, fără respectarea
prevederilor legale, a destinației fondurilor provenite din finanțările rambursabile, contractate
direct sau garantate de stat ori de unitățile administrativ-teritoriale.
(3) Tentativa se pedepsește.

Art. 308 Persoane care exercită un serviciu de interes public
Dispozițiile art. 295, art. 303, art. 305 - 307, nu se aplică în cazul persoanelor
prevăzute de art. 175 alin. (2).
CAPITOLUL III INFRACȚIUNI ÎMPOTRIVA INTERESELOR FINANCIARE
ALE COMUNITĂȚILOR EUROPENE
Art. 309 Obținerea ilegală de fonduri europene
 (1) Folosirea sau prezentarea de documente ori declarații false, inexacte sau
incomplete, dacă are ca rezultat obținerea pe nedrept de fonduri din bugetul general al
Comunităților Europene sau din bugetele administrate de acestea ori în numele lor, se
pedepsește cu închisoare de la 2 la 7 ani și interzicerea unor drepturi.
 (2) Cu aceeași pedeapsă se sancționează și omisiunea de a furniza datele cerute
potrivit legii pentru obținerea de fonduri din bugetul general al Comunităților Europene sau
din bugetele administrate de acestea ori în numele lor, dacă fapta are ca rezultat obținerea
pe nedrept a acestor fonduri.

Art. 310 Deturnarea de fonduri europene
 (1) Schimbarea, fără respectarea prevederilor legale, a destinației fondurilor obținute
din bugetul general al Comunităților Europene sau din bugetele administrate de acestea ori
în numele lor, se pedepsește cu închisoare de la unu la 5 ani.
 (2) Cu aceeași pedeapsă se sancționează și schimbarea, fără respectarea
prevederilor legale, a destinației unor avantaje financiare obținute în mod legal, dacă fapta
are ca rezultat diminuarea ilegală a resurselor ce trebuie virate la bugetul general al
Comunităților Europene sau la bugetele administrate de acestea ori în numele lor.
Art. 311 Diminuarea fondurilor europene
 (1) Folosirea sau prezentarea de documente ori declarații false, inexacte sau
incomplete, dacă are ca rezultat diminuarea ilegală a resurselor ce trebuie virate la bugetul
general al Comunităților Europene sau la bugetele administrate de acestea ori în numele lor,
se pedepsește cu închisoare de la 2 la 7 ani și interzicerea exercitării unor drepturi.
 (2) Cu aceeași pedeapsă se sancționează și omisiunea de a furniza, datele cerute
potrivit legii, dacă fapta are ca rezultat diminuarea ilegală a resurselor ce trebuie virate la
bugetul general al Comunităților Europene sau la bugetele administrate de acestea, ori în
numele lor.
Art. 312 Neglijența în serviciu în dauna bugetelor Comunităților Europene
 Neîndeplinirea sau îndeplinirea defectuoasă, din culpă, a unei îndatoriri de serviciu de
către directorul, administratorul sau altă persoană cu atribuții de conducere ori de control în 
79
cadrul unei persoane juridice cu scop lucrativ, dacă a avut ca rezultat săvârșirea de către o
persoană aflată în subordinea sa și care a acționat în numele agentului economic, a uneia
dintre infracțiunile prevăzute în art. 309 – 311, a unei infracțiuni de corupție ori de spălare de
bani în legătură cu fondurile Comunităților Europene, se pedepsește cu închisoare de la 6
luni la 3 ani sau cu amendă și interzicerea exercitării unor drepturi.
Art. 313 Sancționarea tentativei
 Tentativa la infracțiunile prevăzute în art. 309 alin.(1), art. 310 și art. 311 alin.(1) se
pedepsește.
TITLUL VI
INFRACȚIUNI DE FALS
CAPITOLUL I FALSIFICAREA DE MONEDE, TIMBRE SAU DE ALTE VALORI
Art. 314 Falsificarea de monede
(1) Falsificarea de monedă cu valoare circulatorie se pedepsește cu închisoare de la
3 la 10 ani și interzicerea exercitării unor drepturi.
(2) Cu aceeași pedeapsă se sancționează falsificarea unei monede, emise de către
autoritățile competente, înainte de punerea oficială în circulație a acesteia.
(3) Tentativa se pedepsește.
Art. 315 Falsificarea de titluri de credit sau instrumente de plată
(1) Falsificarea de titluri de credit, titluri sau instrumente pentru efectuarea plăților,
sau a oricăror alte titluri ori valori asemănătoare, se pedepsește cu închisoare de la 2 la 7
ani și interzicerea exercitării unor drepturi.
(2) Dacă fapta prevăzută în alin. (1) privește un instrument de plată electronică,
pedeapsa este închisoarea de la 3 la 10 ani și interzicerea exercitării unor drepturi.
(3) Tentativa se pedepsește.
Art. 316 Falsificarea de timbre sau efecte poștale
(1) Falsificarea de timbre de orice fel, mărci poștale, plicuri poștale, cărți poștale sau
cupoane răspuns internațional, se pedepsește cu închisoare de la 6 luni la 3 ani sau cu
amendă.
(2) Tentativa se pedepsește.
Art. 317 Punerea în circulație de valori falsificate
(1) Punerea în circulație a valorilor falsificate arătate în art. 314-316 precum și
primirea, deținerea sau transmiterea acestora, în vederea punerii lor în circulație, se
sancționează cu pedeapsa prevăzută de lege pentru infracțiunea de falsificare prin care au
fost produse.
(2) Punerea în circulație a valorilor falsificate arătate în art. 314-316, săvârșită de
către autor sau un participant la infracțiunea de falsificare se sancționează cu pedeapsa
prevăzută de lege pentru infracțiunea de falsificare prin care au fost produse.
(3) Repunerea în circulație a uneia dintre valorile arătate în art. 314-316, de către o
persoană care a constatat, ulterior intrării în posesia acesteia, că este falsificată, se 
80
sancționează cu pedeapsa prevăzută de lege pentru infracțiunea de falsificare prin care au
fost produse, ale cărei limite speciale se reduc la jumătate.
(4) Tentativa se pedepsește.
Art. 318 Deținerea de instrumente în vederea falsificării de valori
(1) Fabricarea, primirea, deținerea sau transmiterea de instrumente sau materiale cu
scopul de a servi la falsificarea valorilor sau titlurilor arătate în art. 314, art. 315 alin.(1) și art.
316 se pedepsește cu închisoare de la unu la 5 ani.
(2) Fabricarea, primirea, deținerea sau transmiterea de echipamente, inclusiv
hardware sau software, cu scopul de a servi la falsificarea instrumentelor de plată
electronică, se pedepsește cu închisoare de la 2 la 7 ani.
(3) Nu se pedepsește persoana care, după comiterea vreuneia dintre faptele
prevăzute în alin. (1) sau (2), înainte de descoperirea acestora și înainte de a se fi trecut la
săvârșirea faptei de falsificare, predă instrumentele sau materialele deținute autorităților
judiciare, ori încunoștințează aceste autorități despre existența lor.
Art. 319 Emiterea frauduloasă de monedă
(1) Confecționarea de monedă autentică prin folosirea de instalații sau materiale
destinate acestui scop, cu încălcarea condițiilor stabilite de autoritățile competente sau fără
acordul acestora, se pedepsește cu închisoare de la 2 la 7 ani și interzicerea exercitării unor
drepturi.
(2) Cu aceeași pedeapsă se sancționează punerea în circulație a monedei
confecționate în condițiile alin. (1) precum și primirea, deținerea sau transmiterea acesteia,
în vederea punerii ei în circulație.
Art. 320 Falsificarea de valori străine
Dispozițiile cuprinse în acest capitol se aplică și în cazul când infracțiunea privește
monede, timbre, titluri de valoare ori instrumente de plată emise în străinătate.
CAPITOLUL II FALSIFICAREA INSTRUMENTELOR DE AUTENTIFICARE
SAU DE MARCARE
Art. 321 Falsificarea de instrumente oficiale
(1) Falsificarea unui sigiliu, ștampile sau a unui instrument de marcare de care se
folosesc persoanele prevăzute în art. 175, se pedepsește cu închisoare de la 6 luni la 3 ani
sau amendă.
(2) Tentativa se pedepsește.
Art. 322 Folosirea instrumentelor false
Folosirea instrumentelor false arătate în art. 321 se pedepsește cu închisoare de la 3
luni la 3 ani sau amendă.
Art. 323 Falsificarea de instrumente de autentificare străine
Dispozițiile cuprinse în prezentul capitol se aplică și atunci când fapta privește
instrumente de autentificare sau de marcare folosite de autoritățile unui stat străin.
81
CAPITOLUL III FALSURI ÎN ÎNSCRISURI
Art. 324 Falsul material în înscrisuri oficiale
(1) Falsificarea unui înscris oficial prin contrafacerea scrierii ori a subscrierii sau prin
alterarea lui în orice mod, de natură să producă consecințe juridice, se pedepsește cu
închisoare de la 6 luni la 3 ani.
(2) Falsul prevăzut în alineatul precedent, săvârșit de un funcționar în exercițiul
atribuțiilor de serviciu, se pedepsește cu închisoare de la unu la 5 ani și interzicerea
exercitării unor drepturi.
(3) Sunt asimilate înscrisurilor oficiale biletele, tichetele sau orice alte imprimate
producătoare de consecințe juridice.
(4) Tentativa se pedepsește.
Art. 325 Falsul intelectual
(1) Falsificarea unui înscris oficial cu prilejul întocmirii acestuia, de către un funcționar
aflat în exercitarea atribuțiilor de serviciu, prin atestarea unor fapte sau împrejurări
necorespunzătoare adevărului ori prin omisiunea cu știință de a insera unele date sau
împrejurări, se pedepsește cu închisoare de la unu la 5 ani.
(2) Tentativa se pedepsește.
Art. 326 Falsul în înscrisuri sub semnătură privată
(1) Falsificarea unui înscris sub semnătură privată prin vreunul din modurile arătate în
art. 324 sau 325, dacă făptuitorul folosește înscrisul falsificat ori îl încredințează altei
persoane spre folosire, în vederea producerii unei consecințe juridice, se pedepsește cu
închisoare de la 6 luni la 2 ani sau cu amendă.
(2) Tentativa se pedepsește.
Art. 327 Uzul de fals
Folosirea unui înscris oficial ori sub semnătură privată, cunoscând că este fals, în
vederea producerii unei consecințe juridice, se pedepsește cu închisoare de la 3 luni la 3 ani
sau cu amendă când înscrisul este oficial, și cu închisoare de la 3 luni la 2 ani sau cu
amendă când înscrisul este sub semnătură privată.
Art. 328 Falsificarea unei înregistrări tehnice
(1) Falsificarea unei înregistrări tehnice prin contrafacere, alterare ori prin
determinarea atestării unor împrejurări necorespunzătoare adevărului sau omisiunea
înregistrării unor date sau împrejurări, dacă a fost urmată de folosirea de către făptuitor a
înregistrării, ori de încredințarea acesteia unei alte persoane spre folosire, în vederea
producerii unei consecințe juridice, se pedepsește cu închisoare de la 6 luni la 3 ani sau cu
amendă.
(2) Cu aceeași pedeapsă se sancționează folosirea unei înregistrări tehnice falsificate
în vederea producerii unei consecințe juridice.
(3) Prin înregistrare tehnică, în sensul prezentului articol, se înțelege atestarea unei
valori, greutăți, măsuri ori a desfășurării unui eveniment, realizată, în tot sau în parte, în mod
automat, prin intermediul unui dispozitiv tehnic omologat, și care este destinată a proba un
anumit fapt, în vederea producerii de consecințe juridice.
82
Art. 329 Falsul informatic
Fapta de a introduce, modifica sau șterge, fără drept, date informatice ori de a
restricționa, fără drept, accesul la aceste date, rezultând date necorespunzătoare
adevărului, în scopul de a fi utilizate în vederea producerii unei consecințe juridice, constituie
infracțiune și se pedepsește cu închisoare de la unu la 5 ani.
Art. 330 Falsul în declarații
Declararea necorespunzătoare adevărului, făcută unei persoane dintre cele
prevăzute în art. 175, în vederea producerii unei consecințe juridice, pentru sine sau pentru
altul, atunci când, potrivit legii ori împrejurărilor, declarația făcută servește la producerea
acelei consecințe, se pedepsește cu închisoare de la 3 luni la 2 ani sau cu amendă.
Art. 331 Falsul privind identitatea
(1) Prezentarea sub o identitate falsă ori atribuirea unei asemenea identități altei
persoane, prin folosirea frauduloasă a unui act ce servește la identificare, legitimare ori la
dovedirea stării civile sau a unui astfel de act falsificat, pentru a induce sau a menține în
eroare un funcționar, în vederea producerii unei consecințe juridice, pentru sine ori pentru
altul, se pedepsește cu închisoare de la 6 luni la 3 ani.
(2) Când prezentarea s-a făcut prin întrebuințarea identității reale a unei persoane,
pedeapsa este închisoarea de la 1 la 5 ani.
(3) Încredințarea unui act ce servește la identificare, legitimare ori la dovedirea stării
civile spre a fi folosit fără drept se pedepsește cu închisoare de la 3 luni la 2 ani sau cu
amendă.
Art. 332 Infracțiuni de fals comise în legătură cu autoritatea unui stat străin
Dispozițiile cuprinse în prezentul capitol se aplică și atunci când fapta privește acte
emise de autoritatea competentă a unui stat străin, sau declarații ori o identitate asumate în
fața acesteia.
TITLUL VII
INFRACȚIUNI CONTRA SIGURANȚEI PUBLICE
CAPITOLUL I INFRACȚIUNI CONTRA SIGURANȚEI CIRCULAȚIEI PE
CĂILE FERATE
Art. 333 Neîndeplinirea îndatoririlor de serviciu sau îndeplinirea lor
defectuoasă
(1) Neîndeplinirea îndatoririlor de serviciu sau îndeplinirea lor defectuoasă, de către
angajații care gestionează infrastructura feroviară, ori a operatorilor de transport, intervenție
sau manevră, dacă prin aceasta se pune în pericol siguranța circulației mijloacelor de
transport, intervenție sau manevră pe calea ferată, se pedepsește cu închisoare de la unu la
5 ani.
(2) Dacă fapta a avut ca urmare un accident de cale ferată, pedeapsa este
închisoarea de la 3 la 10 ani.
83
Art. 334 Neîndeplinirea îndatoririlor de serviciu sau îndeplinirea lor
defectuoasă din culpă.
(1) Neîndeplinirea îndatoririlor de serviciu sau îndeplinirea lor defectuoasă, din culpă,
de către angajații care gestionează infrastructura feroviară, ori a operatorilor de transport,
intervenție sau manevră, dacă prin aceasta se pune în pericol siguranța mijloacelor de
transport, intervenție sau manevră pe calea ferată, se pedepsește cu închisoare de la 3 luni
la 3 ani sau cu amendă.
(2) Când fapta a avut ca urmare un accident de cale ferată, pedeapsa este
închisoarea de la unu la 5 ani.
Art. 335 Părăsirea postului și prezența la serviciu sub influența alcoolului sau a
altor substanțe
(1) Părăsirea postului, în orice mod și sub orice formă, de angajații cu atribuții privind
siguranța circulației mijloacelor de transport, intervenție sau manevră pe calea ferată, dacă
prin aceasta se pune în pericol siguranța circulației acestor mijloace, se pedepsește cu
închisoare de la 2 la 7 ani.
(2) Cu aceeași pedeapsă se sancționează îndeplinirea îndatoririlor de serviciu de
către un angajat având atribuții privind siguranța circulației mijloacelor de transport,
intervenție sau manevră pe calea ferată, care are o îmbibație alcoolică de peste 0,8 g/l
alcool pur în sânge ori se află sub influența unor substanțe psihoactive.
(3) Când faptele prevăzute în alin.(1) și (2) au avut ca urmare un accident de cale
ferată, pedeapsa este închisoarea de la 3 la 10 ani și interzicerea unor drepturi.
Art. 336 Distrugerea sau semnalizarea falsă
(1) Distrugerea, degradarea ori aducerea în stare de neîntrebuințare a liniei de cale
ferată, a materialului rulant, a instalațiilor de cale ferată ori a celor de comunicații feroviare,
precum și a oricăror altor bunuri sau dotări aferente infrastructurii feroviare, ori așezarea de
obstacole pe linia ferată, dacă prin aceasta se pune în pericol siguranța mijloacelor de
transport, manevră sau intervenție pe calea ferată, se pedepsește cu închisoare de la 2 la 7
ani și interzicerea exercitării unor drepturi.
(2) Cu aceeași pedeapsă se sancționează săvârșirea de acte de semnalizare falsă
sau săvârșirea oricăror acte care pot induce în eroare personalul care asigură circulația
mijloacelor de transport manevră sau intervenție pe calea ferată în timpul executării
serviciului, dacă prin aceste fapte se creează un pericol de accident de cale ferată.
(3) Dacă faptele prevăzute în alin. (1) și (2) au avut ca urmare un accident de cale
ferată, pedeapsa este închisoarea de la 3 la 10 ani și interzicerea exercitării unor drepturi.
(4) Când faptele prevăzute în alin. (1) - (3) sunt săvârșite din culpă, limitele speciale
ale pedepsei se reduc la jumătate.
(5) Tentativa la infracțiunile prevăzute în alin. (1) și (2) se pedepsește.
Art. 337 Accidentul de cale ferată
Accidentul de cale ferată constă în distrugerea sau degradarea adusă mijloacelor de
transport, materialului rulant sau instalațiilor de cale ferată în cursul circulației sau manevrei
mijloacelor de transport, manevră, întreținere sau intervenție pe calea ferată.
CAPITOLUL II INFRACȚIUNI CONTRA SIGURANȚEI CIRCULAȚIEI PE
DRUMURILE PUBLICE
84
Art. 338 Punerea în circulație sau conducerea unui vehicul neînmatriculat
(1) Punerea în circulație sau conducerea pe drumurile publice a unui autovehicul sau
a unui tramvai, neînmatriculat sau neînregistrat, potrivit legii, se pedepsește cu închisoare
de la unu la 3 ani sau cu amendă.
(2) Punerea în circulație sau conducerea pe drumurile publice a unui autovehicul sau
a unui tramvai cu număr fals de înmatriculare sau înregistrare se pedepsește cu închisoare
de la unu la 5 ani sau cu amendă.
(3) Tractarea unei remorci neînmatriculate sau neînregistrate ori cu număr fals de
înmatriculare sau înregistrare se pedepsește cu închisoare de la 3 luni la 2 ani sau cu
amendă.
(4) Conducerea pe drumurile publice a unui autovehicul sau tractarea unei remorci
ale cărei plăcuțe cu numărul de înmatriculare sau de înregistrare au fost retrase, sau a unui
vehicul înmatriculat în alt stat, care nu are drept de circulație în România, se pedepsește cu
închisoare de la 6 luni la 2 ani sau cu amendă.
Art. 339 Conducerea unui vehicul fără permis de conducere
(1) Conducerea pe drumurile publice a unui autovehicul ori a unui tramvai de către o
persoană care nu posedă permis de conducere se pedepsește cu închisoare de la unu la 5
ani.
(2) Conducerea pe drumurile publice a unui vehicul pentru care legea prevede
obligativitatea deținerii permisului de conducere de către o persoană al cărei permis de
conducere este necorespunzător categoriei sau subcategoriei din care face parte vehiculul
respectiv ori permisul i-a fost retras sau anulat, ori căreia exercitarea dreptului de a conduce
i-a fost suspendată sau care nu are dreptul de a conduce autovehicule în România, se
pedepsește cu închisoare de la 6 luni la 3 ani sau cu amendă.
(3) Cu aceeași pedeapsă se sancționează și persoana care încredințează un vehicul
pentru care legea prevede obligativitatea deținerii permisului de conducere pentru
conducerea pe drumurile publice, unei persoane despre care știe că se află în una dintre
situațiile prevăzute în alin. (1) sau (2), sau sub influența alcoolului ori a unor substanțe
psihoactive.
Art. 340 Conducerea unui vehicul sub influența alcoolului sau altor substanțe
(1) Conducerea pe drumurile publice a unui vehicul pentru care legea prevede
obligativitatea deținerii permisului de conducere de către o persoană care, la momentul
prelevării mostrelor biologice, are o îmbibație alcoolică de peste 0,80 g/l alcool pur în sânge,
se pedepsește cu închisoare de la unu la 5 ani sau cu amendă.
(2) Cu aceeași pedeapsă se sancționează și persoana, aflată sub influența unor
substanțe psihoactive, conduce un vehicul pentru care legea prevede obligativitatea deținerii
permisului de conducere.
(3) Dacă persoana aflată în una dintre situațiile prevăzute în alin. (1) și (2) efectuează
transport public de persoane, transport de substanțe sau produse periculoase ori se află în
procesul de instruire practică a unor persoane pentru obținerea permisului de conducere sau
în timpul desfășurării probelor practice ale examenului pentru obținerea permisului de
conducere, pedeapsa este închisoarea de la 2 la 7 ani.
Art. 341 Refuzul sau sustragerea de la prelevarea de mostre biologice
Refuzul ori sustragerea conducătorului unui vehicul pentru care legea prevede
obligativitatea deținerii permisului de conducere ori a instructorului auto, aflat în procesul de
instruire, sau a examinatorului autorității competente, aflat în timpul desfășurării probelor 
85
practice ale examenului pentru obținerea permisului de conducere, de a se supune prelevării
de mostre biologice necesare în vederea stabilirii alcoolemiei ori a prezenței unor substanțe
psihoactive, se pedepsește cu închisoarea de la unu la 5 ani.
Art. 342 Părăsirea locului accidentului ori modificarea sau ștergerea urmelor
acestuia
(1) Părăsirea locului accidentului, fără încuviințarea poliției sau a procurorului care
efectuează cercetarea locului faptei, de către conducătorul vehiculului sau de către
instructorul auto, aflat în procesul de instruire, ori de către examinatorul autorității
competente aflat în timpul desfășurării probelor practice ale examenului pentru obținerea
permisului de conducere, implicat într-un accident de circulație se pedepsește cu
închisoarea de la 2 la 7 ani.
(2) Cu aceeași pedeapsă se sancționează și fapta oricărei persoane de a modifica
starea locului sau de a șterge urmele accidentului de circulație din care a rezultat uciderea
sau vătămarea integrității corporale ori a sănătății uneia sau mai multor persoane, fără
acordul echipei de cercetare la fața locului.
(3) Nu constituie infracțiune părăsirea locului accidentului când:
a) în urma accidentului s-au produs doar pagube materiale;
b) conducătorul vehiculului, în lipsa altor mijloace de transport, transportă el însuși
persoanele rănite la cea mai apropiată unitate sanitară în măsură să acorde asistență
medicală necesară și la care a declarat datele personale de identitate și numărul de
înmatriculare sau înregistrare a vehiculului condus, consemnate într-un registru special,
dacă se înapoiază imediat la locul accidentului;
c) conducătorul autovehiculului cu regim de circulație prioritară anunță de îndată poliția,
iar după terminarea misiunii se prezintă la sediul unității de poliție pe a cărei rază de
competență s-a produs accidentul, în vederea întocmirii documentelor de constatare;
d) victima părăsește locul faptei, iar conducătorul de vehicul anunță imediat evenimentul
la cea mai apropiată unitate de poliție.
Art. 343 Împiedicarea sau îngreunarea circulației pe drumurile publice
(1) Instalarea de mijloace de semnalizare rutieră sau modificarea pozițiilor acestora,
fără autorizație eliberată de autoritățile competente, de natură să inducă în eroare
participanții la trafic ori să îngreuneze circulația pe drumul public se pedepsește cu
închisoare de la 3 luni la 2 ani sau cu amendă.
(2) Participarea în calitate de conducător de vehicul la întreceri neautorizate pe
drumurile publice, se pedepsește cu închisoarea de la 3 luni la un an sau cu amendă.
(3) Cu aceeași pedeapsă se sancționează așezarea de obstacole care îngreunează
sau împiedică circulația pe drumul public, dacă se pune în pericol siguranța circulației ori se
aduce atingere dreptului la libera circulație a celorlalți participanți la trafic.
(4) Lăsarea fără supraveghere pe partea carosabilă a drumului public a unui vehicul
care transportă produse sau substanțe periculoase, se pedepsește cu închisoarea de la unu
la 3 ani sau cu amendă.
Art. 344 Nerespectarea atribuțiilor privind verificarea tehnică ori efectuarea
reparațiilor
(1) Îndeplinirea defectuoasă sau neîndeplinirea atribuțiilor de verificare tehnică ori
inspecție tehnică periodică a autovehiculelor, remorcilor sau tramvaielor ori a celor
referitoare la efectuarea unor reparații sau intervenții tehnice de către persoanele care au
asemenea atribuții, dacă din cauza stării tehnice a vehiculului s-a pus în pericol siguranța 
86
circulației pe drumurile publice, se pedepsește cu închisoare de la 3 luni la 2 ani sau cu
amendă.
(2) Dacă, urmare faptei prevăzute în alin. (1), s-a produs un accident de circulație
care a avut ca urmare vătămarea integrității corporale sau a sănătății uneia sau mai multor
persoane pedeapsa este închisoarea de la unu la 5 ani iar dacă s-a produs moartea uneia
sau mai multor persoane pedeapsa este închisoarea de la 3 la 10 ani.
(3) Dacă faptele prevăzute în alin. (1) și (2) au fost săvârșite din culpă limitele
speciale ale pedepsei se reduc cu o treime.
(4) Repararea autovehiculelor, remorcilor, tramvaielor sau mopedelor având urme de
accident, fără a fi îndeplinite condițiile prevăzute de lege, se pedepsește cu închisoarea de
la 3 luni la 2 ani sau cu amendă.
Art. 345 Efectuarea de lucrări neautorizate în zona drumului public
(1) Efectuarea unor lucrări de construire, modificare, modernizare sau reabilitare a
drumului public ori de amenajare a accesului rutier la drumul public, fără autorizație de
construcție eliberată în condițiile legii ori cu încălcarea condițiilor stabilite în autorizație, se
pedepsește cu închisoare de la 6 luni la 3 ani sau cu amendă.
(2) Amplasarea unor construcții, panouri sau reclame publicitare în zona drumului,
fără autorizație de construcție eliberată în condițiile legii ori cu încălcarea condițiilor stabilite
în autorizație, dacă prin aceasta se creează un pericol pentru siguranța circulației, se
pedepsește cu închisoarea de la 3 luni la un an sau cu amendă.
(3) Persoana autorizată de administratorul căii ferate care nu ia măsurile
corespunzătoare pentru semnalizarea trecerilor la nivel cu calea ferată, se pedepsește cu
închisoarea de la 3 luni la 2 ani sau cu amendă.
(4) Cu pedeapsa prevăzută în alin. (3) se sancționează și persoana autorizată de
către administratorul unui drum public sau executantul unei lucrări pe partea carosabilă, care
nu ia măsurile corespunzătoare pentru semnalizarea obstacolelor sau a lucrărilor pe
drumurile publice, dacă prin aceasta s-a produs un accident de circulație.
CAPITOLUL III NERESPECTAREA REGIMULUI ARMELOR, MUNIȚIILOR,
MATERIALELOR NUCLEARE ȘI AL MATERIILOR EXPLOZIVE
Art. 346 Nerespectarea regimului armelor și al munițiilor
(1) Deținerea, portul, confecționarea precum și orice operațiune privind circulația
armelor letale, a munițiilor, mecanismelor sau dispozitivelor acestora sau funcționarea
atelierelor de reparare a armelor letale, fără drept, se pedepsesc cu închisoare de la unu la
5 ani.
(2) Deținerea sau portul fără drept de arme neletale din categoria celor supuse
autorizării se pedepsește cu închisoare de la 3 luni la un an sau amendă.
(3) Sustragerea armelor sau munițiilor prevăzute în alin. (1) și (2) se pedepsește cu
închisoare de la 2 la 7 ani și interzicerea exercitării unor drepturi.
(4) Dacă faptele prevăzute în alin. (1) și (3) au ca obiect arme interzise sau muniții,
mecanisme ori dispozitive ale acestora, limitele speciale ale pedepsei se majorează cu o
treime.
Art. 347 Uzul de armă fără drept
(1) Uzul de armă letală sau interzisă, fără drept, se pedepsește cu închisoare de la
unu la 3 ani.
87
(2) Uzul de armă neletală din categoria celor supuse autorizării, fără drept, se
pedepsește cu închisoare de la 6 luni la 2 ani.
Art. 348 Ștergerea sau modificarea marcajelor de pe arme letale
Ștergerea sau modificarea, fără drept, a marcajelor de pe arme letale se pedepsește
cu închisoare de la unu la 3 ani sau cu amendă.
Art. 349 Nerespectarea regimului materialelor nucleare sau al altor materii
radioactive
(1) Primirea, deținerea, folosirea, cedarea, modificarea, înstrăinarea, dispersarea,
expunerea, transportul sau deturnarea materialelor nucleare ori a altor materii radioactive,
precum și orice operație privind circulația acestora, fără drept, se pedepsește cu închisoare
de la 3 la 10 ani și interzicerea exercitării unor drepturi.
(2) Sustragerea materialelor nucleare sau a altor materii radioactive, se pedepsește
cu închisoare de la 5 la 12 ani și interzicerea exercitării unor drepturi.
(3) Dacă faptele prevăzute în alin. (1) și (2) au pus în pericol alte persoane sau
bunuri, au produs vătămarea corporală a uneia sau mai multor persoane, pedeapsa este
închisoarea de la 7 la 15 ani și interzicerea exercitării unor drepturi.
(4) În cazul în care faptele prevăzute în alin.(1) și (2) au avut ca urmare moartea
uneia sau mai multor persoane, pedeapsa este închisoarea de la 10 la 20 de ani și
interzicerea exercitării unor drepturi.
Art. 350 Nerespectarea regimului materiilor explozive
(1) Producerea, experimentarea, prelucrarea, deținerea, transportul ori folosirea
materiilor explozive sau orice alte operațiuni privind circulația acestora, fără drept, se
pedepsește cu închisoare de la 2 la 7 ani.
(2) Sustragerea materiilor explozive, se pedepsește cu închisoare de la 3 la 10 ani și
interzicerea exercitării unor drepturi.
(3) Când faptele prevăzute în alin.(1) și (2) privesc o cantitate mai mare de 1 kg
echivalent trotil sau când cantitatea explozivă este însoțită de materiale de inițiere,
pedeapsa este închisoarea de la 5 la 12 ani și interzicerea exercitării unor drepturi.
(4) În cazul în care faptele prevăzute în alin.(1) - (3) au avut ca urmare moartea uneia
sau mai multor persoane, pedeapsa este închisoarea de la 10 la 20 de ani și interzicerea
exercitării unor drepturi.
Art. 351 Sancționarea tentativei
Tentativa la infracțiunile prevăzute în art.346 alin. (1) și (3), art.349 alin.(1) și (2) și
art.350 alin.(1) și (2), se pedepsește.
CAPITOLUL IV INFRACȚIUNI PRIVITOARE LA REGIMUL STABILIT PENTRU ALTE
ACTIVITĂȚI REGLEMENTATE DE LEGE
Art. 352 Exercitarea fără drept a unei profesii sau activități
Exercitarea, fără drept, a unei profesii sau activități pentru care legea cere autorizație,
ori exercitarea acestora în alte condiții decât cele legale, dacă legea specială prevede că
săvârșirea unor astfel de fapte se sancționează potrivit legii penale, se pedepsește cu
închisoare de la 3 luni la un an sau cu amendă.
88
Art. 353 Neluarea măsurilor legale de securitate și sănătate în muncă
(1) Neluarea vreuneia din măsurile legale de securitate și sănătate în muncă de către
persoana care avea îndatorirea de a lua aceste măsuri, dacă se creează un pericol iminent
de producere a unui accident de muncă sau de îmbolnăvire profesională, se pedepsește cu
închisoare de la 6 luni la 3 ani sau cu amendă.
(2) Fapta prevăzută în alin. (1) săvârșită din culpă se pedepsește cu închisoare de la
3 luni la un an sau cu amendă.
Art. 354 Nerespectarea măsurilor legale de securitate și sănătate în muncă
(1) Nerespectarea de către orice persoană a obligațiilor și a măsurilor stabilite cu
privire la securitatea și sănătatea în muncă, dacă prin aceasta se creează un pericol iminent
de producere a unui accident de muncă sau de îmbolnăvire profesională, se pedepsește cu
închisoare de la 6 luni la 3 ani sau cu amendă.
(2) Cu aceeași pedeapsă se sancționează repunerea în funcțiune a instalațiilor,
mașinilor și utilajelor, anterior eliminării tuturor deficiențelor pentru care s-a luat măsura
opririi lor.
(3) Faptele prevăzute în alin. (1) și (2) săvârșite din culpă se pedepsesc cu închisoare
de la 3 luni la un an sau cu amendă
Art. 355 Camăta
Darea de bani cu dobândă, ca îndeletnicire, de către o persoană neautorizată, se
pedepsește cu închisoare de la 6 luni la 3 ani sau cu amendă.
CAPITOLUL V INFRACȚIUNI CONTRA SĂNĂTĂȚII PUBLICE
Art. 356 Zădărnicirea combaterii bolilor
(1) Nerespectarea măsurilor privitoare la prevenirea sau combaterea bolilor infectocontagioase dacă a avut ca urmare răspândirea unei asemenea boli, se pedepsește cu
închisoare de la 6 luni la 2 ani sau cu amendă.
(2) Dacă fapta prevăzută în alin. (1) este săvârșită din culpă, pedeapsa este
închisoarea de la o lună la 6 luni sau amenda.
Art. 357 Contaminarea venerică
(1) Transmiterea unei boli venerice, prin raport sexual sau alte acte sexuale, de către
o persoană care știe că suferă de o astfel de boală, se pedepsește cu închisoare de la 6 luni
la 3 ani sau cu amendă.
(2) Instanța de judecată va dispune măsura de siguranță a obligării la tratament
medical.
Art. 358 Transmiterea sindromului imunodeficitar dobândit
(1) Transmiterea, prin orice mijloace, a sindromului imunodeficitar dobândit – SIDA –
de către o persoană care știe că suferă de această boală, se pedepsește cu închisoare de la
3 la 10 ani.
(2) Transmiterea, prin orice mijloace, a sindromului imunodeficitar dobândit – SIDA –
de către o altă persoană decât cea prevăzută în alin.(1), se pedepsește cu închisoare de la
5 la 12 ani.
(3) Dacă prin faptele prevăzute în alin. (1) și (2) s-a produs moartea victimei,
pedeapsa este închisoarea de la 7 la 15 ani.
89
(4) Când fapta prevăzută în alin.(2) a fost săvârșită din culpă, pedeapsa este
închisoarea de la 6 luni la 3 ani, iar dacă a cauzat moartea victimei pedeapsa este
închisoarea de la 2 la 7 ani.
(5) Tentativa la infracțiunile prevăzute în alin.(1) și (2) se pedepsește.
Art. 359 Răspândirea bolilor la animale sau plante
(1) Nerespectarea măsurilor privitoare la prevenirea sau combaterea bolilor infectocontagioase la animale sau plante ori a dăunătorilor, dacă a avut ca urmare răspândirea
unei asemenea boli ori a dăunătorilor, se pedepsește cu închisoare de la 3 luni la 3 ani sau
amendă.
(2) Dacă fapta este săvârșită din culpă, limitele speciale ale pedepsei se reduc la
jumătate.
Art. 360 Infectarea apei
(1) Infectarea prin orice mijloace a surselor sau rețelelor de apă, dacă apa devine
dăunătoare sănătății oamenilor, animalelor sau plantelor, se pedepsește cu închisoare de la
6 luni la 3 ani sau cu amendă.
(2) Tentativa se pedepsește.
Art. 361 Falsificarea sau substituirea de alimente ori alte produse
(1) Prepararea, oferirea sau expunerea spre vânzare de alimente, băuturi ori alte
produse falsificate sau substituite, dacă sunt vătămătoare sănătății, se pedepsește cu
închisoare de la 3 luni la 2 ani sau cu amendă și interzicerea exercitării unor drepturi.
(2) Prepararea, oferirea sau expunerea spre vânzare de medicamente contrafăcute
sau substituite care sunt vătămătoare sănătății, se pedepsește cu închisoare de la 6 luni la 3
ani și interzicerea exercitării unor drepturi.
Art. 362 Comercializarea de produse alterate
(1) Vânzarea de alimente, băuturi sau alte produse cunoscând că sunt alterate ori cu
perioada de valabilitate depășită, dacă sunt vătămătoare sănătății, se pedepsește cu
închisoare de la 6 luni la 3 ani sau cu amendă și interzicerea exercitării unor drepturi.
(2) Cu aceeași pedeapsă se sancționează punerea în consum de carne sau produse
din carne, provenite din tăieri de animale sustrase controlului veterinar, dacă sunt
vătămătoare sănătății.
(3) Vânzarea de medicamente cunoscând că sunt contrafăcute, alterate ori cu
perioada de valabilitate depășită, dacă sunt vătămătoare sănătății ori și-au pierdut în tot sau
în parte eficiența terapeutică, se pedepsește cu închisoare de la unu la 5 ani și interzicerea
exercitării unor drepturi.
Art. 363 Traficul de produse sau substanțe toxice
(1) Producerea, deținerea precum și orice operațiune privind circulația produselor ori
substanțelor toxice, cultivarea în scop de prelucrare a plantelor care conțin astfel de
substanțe ori experimentarea produselor sau substanțelor toxice, fără drept, se pedepsește
cu închisoare de la unu la 5 ani și interzicerea exercitării unor drepturi.
(2) Tentativa se pedepsește.
90
TITLUL VIII
INFRACȚIUNI CARE ADUC ATINGERE UNOR RELAȚII
PRIVIND CONVIEȚUIREA SOCIALĂ
CAPITOLUL I INFRACȚIUNI CONTRA ORDINII ȘI LINIȘTII PUBLICE
Art. 364 Constituirea unui grup infracțional organizat
(1) Inițierea sau constituirea unui grup infracțional organizat, aderarea sau sprijinirea,
sub orice formă, a unui astfel de grup se pedepsește cu închisoare de la unu la 5 ani și
interzicerea exercitării unor drepturi.
(2) Când infracțiunea care intră în scopul grupului infracțional organizat este
sancționată de lege cu pedeapsa detențiunii pe viață sau cu închisoarea mai mare de 10 ani
pedeapsa este închisoarea de la 3 la 10 ani și interzicerea exercitării unor drepturi.
(3) Dacă faptele prevăzute în alin. (1) și (2) au fost urmate de săvârșirea unei
infracțiuni, se aplică regulile privind concursul de infracțiuni.
(4) Nu se pedepsesc persoanele care au comis faptele prevăzute în alin. (1) și (2),
dacă denunță autorităților grupul infracțional organizat, înainte ca acesta să fi fost descoperit
și să se fi început săvârșirea vreuneia dintre infracțiunile care intră în scopul grupului.
(5) Dacă persoana care a săvârșit una dintre faptele prevăzute în alin. (1) - (3)
înlesnește, în cursul urmăririi penale, aflarea adevărului și tragerea la răspundere penală a
unuia sau mai multor membri ai unui grup infracțional organizat, limitele speciale ale
pedepsei se reduc la jumătate.
(6) Prin grup infracțional organizat se înțelege grupul structurat, format din trei sau
mai multe persoane, constituit pentru o anumită perioadă de timp și pentru a acționa în mod
coordonat în scopul comiterii uneia sau mai multor infracțiuni.
Art. 365 Instigarea publică
(1) Fapta de a îndemna publicul, verbal, în scris sau prin orice alte mijloace, să
săvârșească infracțiuni, se pedepsește cu închisoare de la 3 luni la 3 ani sau cu amendă,
fără a se putea depăși pedeapsa prevăzută de lege pentru infracțiunea la săvârșirea căreia
s-a instigat.
(2) Dacă fapta prevăzută în alin. (1) este comisă de un funcționar, pedeapsa este
închisoarea de la unu la 5 ani și interzicerea exercitării unor drepturi, fără a se putea depăși
pedeapsa prevăzută de lege pentru infracțiunea la săvârșirea căreia s-a instigat.
(3) Dacă instigarea publică a avut ca urmare comiterea infracțiunii la care s-a instigat,
pedeapsa este cea prevăzută de lege pentru acea infracțiune.
Art. 366 Incitarea la ură sau discriminare
Incitarea publicului, prin orice mijloace, la ură sau discriminare împotriva unei
categorii de persoane se pedepsește cu închisoare de la 6 luni la 3 ani sau cu amendă.
Art. 367 Încercarea de a determina săvârșirea unei infracțiuni
Încercarea de a determina o persoană, prin constrângere sau corupere, să comită o
infracțiune pentru care legea prevede pedeapsa detențiunii pe viață sau pedeapsa închisorii
mai mare de 10 ani, se pedepsește cu închisoare de la unu la 5 ani sau cu amendă.
91
Art. 368 Tulburarea ordinii și liniștii publice
Fapta persoanei care, în public, prin violențe comise împotriva persoanelor sau
bunurilor, ori prin amenințări sau atingeri grave aduse demnității persoanelor, tulbură
ordinea și liniștea publică, se pedepsește cu închisoare de la unu la 3 ani sau cu amendă.
Art. 369 Tulburarea ordinii publice prin adunări neautorizate
(1) Participarea la o adunare publică neautorizată, în cadrul căreia se comit acte de
violență împotriva persoanelor sau bunurilor, se pedepsește cu închisoare de la 3 luni la un
an sau cu amendă.
(2) Cu aceeași pedeapsă se sancționează refuzul de a se supune somației efectuate,
potrivit legii, de către organele de ordine, pentru dispersarea unei adunări publice
neautorizate prin care s-a blocat traficul pe un drum național ori pe calea ferată.
Art. 370 Portul sau folosirea fără drept de obiecte periculoase
(1) Fapta de a purta la vedere, fără drept, la adunări publice, manifestări culturalsportive, în locuri de distracție ori agrement sau în mijloace de transport în comun:
a) cuțitul, pumnalul, boxul sau alte asemenea obiecte fabricate sau confecționate anume
pentru tăiere, înțepare sau lovire;
b) arme neletale care nu sunt supuse autorizării ori dispozitive pentru șocuri electrice;
c) substanțe iritant lacrimogene sau cu efect paralizant,
se pedepsește cu închisoare de la 3 luni la un an sau cu amendă.
(2) Folosirea, fără drept, la adunări publice, manifestări cultural-sportive, în locuri de
distracție ori agrement sau în mijloace de transport în comun a obiectelor sau substanțelor
prevăzute în alin. (1) se pedepsește cu închisoare de la 6 luni la 2 ani sau cu amendă.
(3) Portul, fără drept, al obiectelor sau substanțelor prevăzute în alin. (1) în sediul
autorităților publice, instituțiilor publice sau al altor persoane juridice de interes public, ori în
spațiile rezervate desfășurării procesului electoral se pedepsește cu închisoare de la unu la
3 ani sau cu amendă.
Art. 371 Împiedicarea desfășurării unei adunări publice
Împiedicarea, prin orice mijloace, a desfășurării unei adunări publice care a fost
autorizată potrivit legii, se pedepsește cu închisoare de la 3 luni la un an sau cu amendă.
Art. 372 Pornografia infantilă
(1) Producerea, expunerea sau distribuirea, în orice mod, precum și deținerea în
vederea expunerii sau distribuirii de materiale pornografice cu minori, se pedepsește cu
închisoare de la 6 luni la 3 ani.
(2) Dacă faptele prevăzute în alineatul precedent au fost săvârșite printr-un sistem
informatic sau alt mijloc de stocare a datelor informatice, pedeapsa este închisoarea de la
unu la 5 ani.
(3) Prin materiale pornografice cu minori se înțelege orice material care prezintă un
minor având un comportament sexual explicit sau care, deși nu prezintă o persoană reală,
simulează, în mod credibil, un minor având un astfel de comportament.
Art. 373 Ultrajul contra bunelor moravuri
 Fapta persoanei care, în public, expune sau distribuie fără drept imagini ce prezintă
explicit o activitate sexuală, alta decât cea la care se referă art. 372, ori săvârșește acte de
exhibiționism sau alte acte sexuale explicite, se pedepsește cu închisoare de la 3 luni la 2
ani sau cu amendă.
92
CAPITOLUL II INFRACȚIUNI CONTRA FAMILIEI
Art. 374 Bigamia
(1) Încheierea unei noi căsătorii de către o persoană căsătorită se pedepsește cu
închisoare de la 3 luni la 2 ani sau amendă.
(2) Persoana necăsătorită care încheie o căsătorie cu o persoană pe care o știe
căsătorită, se pedepsește cu închisoare de la o lună la un an sau cu amendă.

Art. 375 Abandonul de familie
(1) Săvârșirea de către persoana care are obligația legală de întreținere, față de cel
îndreptățit la întreținere, a uneia dintre următoarele fapte:
a) părăsirea, alungarea sau lăsarea fără ajutor, expunându-l la suferințe fizice sau
morale;
b) neîndeplinirea, cu rea-credință, a obligației de întreținere prevăzută de lege;
c) neplata, cu rea credință, timp de trei luni, a pensiei de întreținere stabilită pe cale
judecătorească,
 se pedepsește cu închisoare de la 6 luni la 2 ani sau cu amendă.
(2) Acțiunea penală se pune în mișcare la plângerea prealabilă a persoanei
vătămate.
 (3) Fapta nu se pedepsește, dacă înainte de terminarea urmăririi penale, inculpatul își
îndeplinește obligațiile.
(4) Dacă, până la rămânerea definitivă a hotărârii de condamnare, inculpatul își
îndeplinește obligațiile, instanța dispune, după caz, amânarea aplicării pedepsei sau
suspendarea executării pedepsei sub supraveghere, chiar dacă nu sunt îndeplinite condițiile
prevăzute de lege pentru aceasta.

Art. 376 Nerespectarea măsurilor privind încredințarea minorului
(1) Reținerea de către un părinte a copilului său minor, fără consimțământul celuilalt
părinte sau al persoanei căreia i-a fost încredințat minorul potrivit legii, se pedepsește cu
închisoare de la o lună la 3 luni sau cu amendă.
(2) Cu aceeași pedeapsă se sancționează fapta persoanei căreia i s-a încredințat
minorul prin hotărâre judecătorească spre creștere și educare, de a împiedica, în mod
repetat, pe oricare dintre părinți să aibă legături personale cu minorul, în condițiile stabilite
de părți sau de către organul competent.
(3) Acțiunea penală se pune în mișcare la plângerea prealabilă a persoanei vătămate.

Art. 377 Împiedicarea accesului la învățământul general obligatoriu
(1) Părintele sau persoana căreia i-a fost încredințat, potrivit legii, un minor și care, în
mod nejustificat, îl retrage sau îl împiedică prin orice mijloace să urmeze cursurile
învățământului general obligatoriu, se pedepsește cu închisoare de la 3 luni la un an sau cu
amendă.
(2) Fapta nu se pedepsește dacă înainte de terminarea urmăririi penale inculpatul
asigură reluarea frecventării cursurilor de către minor.
(3) Dacă până la rămânerea definitivă a hotărârii de condamnare inculpatul asigură
reluarea frecventării cursurilor de către minor, instanța dispune, după caz, amânarea
aplicării pedepsei sau suspendarea executării pedepsei sub supraveghere, chiar dacă nu
sunt îndeplinite condițiile prevăzute de lege pentru aceasta.
93
CAPITOLUL III INFRACȚIUNI CONTRA LIBERTĂȚII RELIGIOASE ȘI
RESPECTULUI DATORAT MORȚILOR
Art. 378 Împiedicarea exercitării libertății religioase
(1) Împiedicarea sau tulburarea liberei exercitări a ritualului unui cult religios, care
este organizat și funcționează potrivit legii, se pedepsește cu închisoare de la 3 luni la 2 ani
sau cu amendă.
(2) Obligarea unei persoane, prin constrângere, să participe la serviciile religioase ale
unui cult ori să îndeplinească un act religios legat de exercitarea unui cult se pedepsește cu
închisoare de la unu la 3 ani sau cu amendă.
(3) Cu aceeași pedeapsă se sancționează obligarea unei persoane, prin violență sau
amenințare, să îndeplinească un act interzis de cultul, organizat potrivit legii, căruia îi
aparține.
(4) Acțiunea penală se pune în mișcare la plângerea prealabilă a persoanei vătămate.
Art. 379 Profanarea lăcașurilor sau obiectelor de cult
Profanarea unui lăcaș sau a unui obiect de cult, aparținând unui cult religios care este
organizat și funcționează potrivit legii, se pedepsește cu închisoare de la 6 luni la 2 ani sau
cu amendă.
Art. 380 Profanarea de cadavre sau morminte
(1) Sustragerea, distrugerea sau profanarea unui cadavru, ori a cenușei rezultate din
incinerarea acestuia se pedepsește cu închisoare de la 6 luni la 3 ani.
(2) Profanarea prin orice mijloace a unui mormânt, a unei urne funerare sau a unui
monument funerar, se pedepsește cu închisoare de la 3 luni la 2 ani sau amendă.
Art. 381 Prelevarea ilegală de țesuturi sau organe
Prelevarea de țesuturi sau organe de la un cadavru, fără drept, se pedepsește cu
închisoare de la 6 luni la 3 ani sau cu amendă.
TITLUL IX
INFRACȚIUNI ELECTORALE
Art. 382 Împiedicarea exercitării drepturilor electorale
(1) Împiedicarea, prin orice mijloace, a liberului exercițiu al dreptului de a alege sau
de a fi ales, se pedepsește cu închisoare de la 6 luni la 3 ani.
(2) Atacul, prin orice mijloace, asupra localului secției de votare, se pedepsește cu
închisoare de la 2 la 7 ani și interzicerea exercitării unor drepturi.
Art. 383 Coruperea alegătorilor
(1) Oferirea sau darea de bani, bunuri ori de alte foloase în scopul determinării
alegătorului să voteze sau să nu voteze o anumita listă de candidați ori un anumit candidat,
se pedepsește cu închisoare de la 6 luni la 3 ani și interzicerea exercitării unor drepturi.
(2) Nu intră în categoria bunurilor prevăzute în alin. (1) bunurile cu valoare simbolică,
inscripționate cu însemnele unei formațiuni politice. 
94
Art. 384 Frauda la vot
(1) Fapta persoanei care votează:
a) fără a avea acest drept;
b) de două sau mai multe ori;
c) prin introducerea în urnă a mai multor buletine de vot decât are dreptul un alegător, se
pedepsește cu închisoare de la 6 luni la 3 ani sau cu amendă și interzicerea exercitării unor
drepturi.
(2) Cu aceeași pedeapsă se sancționează utilizarea unei cărți de alegător sau a unui
act de identitate nul ori fals, sau a unui buletin de vot fals.
Art. 385 Frauda la votul electronic
Tipărirea și utilizarea de date de acces false, accesarea frauduloasă a sistemului de
vor electronic sau falsificarea prin orice mijloace a buletinelor de vot în format electronic se
pedepsește cu închisoare de la unu la 5 ani.
Art. 386 Violarea confidențialității votului
(1) Violarea prin orice mijloace a secretului votului se pedepsește cu amendă.
(2) Dacă fapta a fost comisă de un membru al biroului electoral al secției de votare,
pedeapsa este închisoarea de la 6 luni la 3 ani sau amenda și interzicerea exercitării unor
drepturi.
Art. 387 Nerespectarea regimului urnei de vot
(1) Deschiderea urnelor, înainte de ora stabilită pentru închiderea votării, se
pedepsește cu închisoare de la unu la 3 ani sau cu amendă și interzicerea exercitării unor
drepturi.
(2) Încredințarea urnei speciale altor persoane decât membrilor biroului electoral al
secției de votare, ori transportarea acesteia de către alte persoane sau în alte condiții decât
cele prevăzute de lege, se pedepsește cu închisoare de la 3 luni la 2 ani sau cu amendă și
interzicerea exercitării unor drepturi.
Art. 388 Falsificarea documentelor și evidențelor electorale
(1) Falsificarea, prin orice mijloace a înscrisurilor de la birourile electorale se
pedepsește cu închisoare de la unu la 5 ani și interzicerea exercitării unor drepturi.
(2) Cu aceeași pedeapsă se sancționează și înscrierea în copia de pe lista electorală
permanentă a unor persoane care nu figurează în această listă.
(3) Introducerea în uz sau folosirea unui program informatic cu vicii care alterează
înregistrarea ori însumarea rezultatelor obținute în secțiile de votare sau determină
repartizarea mandatelor în afara prevederilor legii, se pedepsește cu închisoare de la 2 la 7
ani și interzicerea exercitării unor drepturi.
(4) Cu aceeași pedeapsă se sancționează introducerea de date, informații sau
proceduri care duc la alterarea sistemului informațional național necesar stabilirii rezultatelor
alegerilor.
Art. 389 Fapte săvârșite în legătură cu un referendum
(1) Dispozițiile art. 382 - 388 se aplică în mod corespunzător și în cazul faptelor
săvârșite cu prilejul unui referendum.
Art. 390 Sancționarea tentativei
Tentativa la infracțiunile prevăzute în art. 382 și art. 384 - 388 se pedepsește.
95
TITLUL X
INFRACȚIUNI CONTRA SECURITĂȚII NAȚIONALE
Art. 391 Trădarea
 Fapta cetățeanului român de a intra în legătură cu o putere sau cu o organizație
străină ori cu agenți ai acestora, în scopul de a suprima sau știrbi unitatea și indivizibilitatea,
suveranitatea sau independența statului, prin:
 a) provocare de război contra țării sau de înlesnire a ocupației militare străine;
 b) subminare economică, politică sau a capacității de apărare a statului;
 c) aservire față de o putere sau organizație străină;
 d) ajutarea unei puteri sau organizații străine pentru desfășurarea unei activități ostile
împotriva securității naționale,
se pedepsește cu închisoare de la 10 la 20 de ani și interzicerea exercitării unor drepturi.
Art. 392 Trădarea prin transmitere de informații secrete de stat
 Transmiterea de informații secrete de stat unei puteri sau organizații străine ori
agenților acestora, precum și procurarea ori deținerea de documente sau date ce constituie
informații secrete de stat de către cei care nu au calitatea de a le cunoaște, în scopul
transmiterii lor unei puteri sau organizații străine ori agenților acestora, săvârșite de un
cetățean român, se pedepsește cu închisoare de la 10 la 20 de ani și interzicerea exercitării
unor drepturi.
Art. 393 Trădarea prin ajutarea inamicului
 Fapta cetățeanului român care, în timp de război:
 a) predă teritorii, orașe, poziții de apărare, depozite ori instalații ale forțelor armate
române sau care servesc apărării;
 b) predă nave, aeronave, mașini, aparate, armament sau orice alte materiale care pot
servi purtării războiului;
 c) procură inamicului oameni, valori sau materiale de orice fel;
 d) trece de partea inamicului sau efectuează alte acțiuni care sunt de natură să favorizeze
activitatea inamicului ori să slăbească puterea de lupta a forțelor armate române sau a
armatelor aliate;
 e) luptă sau face parte din formații de luptă împotriva statului român sau a aliaților săi,
 se pedepsește cu detențiune pe viață sau cu închisoare de la 15 la 25 de ani și interzicerea
exercitării unor drepturi.
Art. 394 Acțiunile ostile contra statului
 Faptele prevăzute în art. 391 și în art. 393, săvârșite de un cetățean străin sau
apatrid, se pedepsesc cu închisoare de la 10 la 20 de ani și interzicerea exercitării unor
drepturi.
Art. 395 Spionajul
 Faptele prevăzute în art. 392, săvârșite de un cetățean străin sau apatrid, se
pedepsesc cu închisoare de la 10 la 20 de ani și interzicerea exercitării unor drepturi.
Art. 396 Atentatul care pune în pericol securitatea națională
 Atentatul contra vieții săvârșit împotriva unei persoane care deține o funcție de
demnitate publică, dacă fapta pune în pericol securitatea națională, se pedepsește cu 
96
detențiune pe viață sau închisoare de la 15 la 25 de ani și interzicerea exercitării unor
drepturi.

Art. 397 Atentatul contra unei colectivități
 Atentatul săvârșit contra unei colectivități prin otrăviri în masă, provocare de epidemii
sau prin orice alt mijloc, în scopul îngreunării sau împiedicării exercitării puterii de stat, se
pedepsește cu detențiune pe viață sau cu închisoare de la 15 la 25 de ani și interzicerea
exercitării unor drepturi.
Art. 398 Actele de diversiune
 Distrugerea, degradarea sau aducerea în stare de neîntrebuințare, în întregime sau
în parte, prin explozii, incendii sau în orice alt mod, a instalațiilor industriale, căilor de
comunicație, mijloacelor de transport, mijloacelor de telecomunicație, construcțiilor,
produselor industriale sau agricole, ori a altor bunuri, dacă fapta pune în pericol securitatea
națională, se pedepsesc cu închisoare de la 10 la 20 de ani și interzicerea exercitării unor
drepturi.
Art. 399 Acțiuni împotriva ordinii constituționale
(1) Acțiunea armată întreprinsă în scopul schimbării ordinii constituționale ori al
îngreunării sau împiedicării exercitării puterii de stat, se pedepsește cu închisoare de la 15 la
25 de ani și interzicerea exercitării unor drepturi.
(2) Întreprinderea de acțiuni violente împotriva persoanelor sau bunurilor săvârșite de
mai multe persoane împreună, în scopul schimbării ordinii constituționale ori al îngreunării
sau împiedicării exercitării puterii de stat, dacă se pune în pericol securitatea națională, se
pedepsește cu închisoare de la 10 la 20 ani și interzicerea exercitării unor drepturi.
Art. 400 Comunicarea de informații false
Comunicarea sau răspândirea, prin orice mijloace, de știri, date sau informații false ori
de documente falsificate, dacă prin aceasta se pune în pericol securitatea națională, se
pedepsește cu închisoare de la unu la 5 ani.
Art. 401 Propaganda pentru război
(1) Propaganda pentru război de agresiune, precum și răspândirea de știri
tendențioase sau inventate, în scopul provocării unui război de agresiune, se pedepsește cu
închisoare de la 2 la 7 ani și interzicerea exercitării unor drepturi.
(2) Cu aceeași pedeapsă se sancționează faptele prevăzute în alin. (1), săvârșite în
scopul provocării unui război de agresiune împotriva României.
Art. 402 Compromiterea unor interese de stat
Distrugerea, alterarea ori ascunderea unui document sau înscris în care sunt stabilite
drepturi ale statului român în raport cu o putere străină, dacă prin aceasta sunt puse în
pericol sau vătămate interesele de stat, se pedepsesc cu închisoare de la 7 la 15 ani și
interzicerea exercitării unor drepturi.
Art. 403 Divulgarea secretului care periclitează securitatea națională
(1) Divulgarea unor documente sau a unor date care constituie informații secrete de
stat, de către cel care le cunoaște datorită atribuțiilor de serviciu, dacă fapta pune în pericol
securitatea națională, se pedepsește cu închisoare de la 7 la 15 ani și interzicerea exercitării
unor drepturi.
97
(2) Deținerea în afara îndatoririlor de serviciu a unui document ce conține informații
secrete de stat, dacă fapta pune în pericol securitatea națională, se pedepsește cu
închisoare de la 5 la 10 ani.
(3) Dacă faptele prevăzute în alineatele precedente sunt săvârșite de orice altă
persoană, pedeapsa este închisoarea de la unu la 5 ani.
Art. 404 Infracțiuni contra persoanelor care se bucură de protecție
internațională
 (1) Atentatul contra vieții săvârșit împotriva reprezentantului unui stat străin sau a altei
persoane care se bucură de protecție în conformitate cu convențiile internaționale, aflată în
misiune oficială în România, se pedepsește cu detențiune pe viață sau închisoare de la 15
la 25 de ani și interzicerea exercitării unor drepturi.
(2) Infracțiunile intenționate contra integrității corporale, sănătății sau libertății,
săvârșite împotriva unei persoane dintre cele menționate în alin. (1), se sancționează cu
pedeapsa prevăzută de lege pentru fapta săvârșită, ale cărei limite speciale se majorează
cu jumătate.
Art. 405 Constituirea de structuri informative ilegale
Inițierea, organizarea sau constituirea pe teritoriul României a unor structuri
informative în scopul culegerii de informații secrete de stat, ori desfășurarea de către
acestea a unei activități de culegere sau prelucrare de asemenea informații, în afara cadrului
legal, se pedepsește cu închisoare de la 3 la 10 de ani și interzicerea unor drepturi.
Art. 406 Nedenunțarea unor infracțiuni contra securității naționale
 (1) Fapta persoanei care, luând cunoștință despre pregătirea sau comiterea vreuneia
dintre infracțiunile prevăzute în art. 391 - 399, art. 402 - 405, nu înștiințează de îndată
autoritățile se pedepsește cu închisoare de la 2 la 7 ani.
 (2) Nedenunțarea săvârșită de un membru de familie, nu se pedepsește.
 (3) Nu se pedepsește persoana care, înainte de punerea în mișcare a acțiunii penale
împotriva unei persoane pentru săvârșirea faptei nedenunțate, încunoștințează autoritățile
competente despre aceasta sau care, chiar după punerea în mișcare a acțiunii penale, a
înlesnit tragerea la răspundere penală a autorului și a participanților.
Art. 407 Cauze de reducere a pedepsei
 Dacă persoana care a săvârșit una dintre infracțiunile prevăzute în prezentul titlu
înlesnește, în cursul urmăririi penale, aflarea adevărului și tragerea la răspundere penală a
autorului sau participanților, limitele speciale ale pedepsei se reduc la jumătate.
Art. 408 Sancționarea tentativei
 (1) Tentativa la infracțiunile prevăzute în prezentul titlu se pedepsește.
 (2) Se consideră tentativă și producerea sau procurarea mijloacelor ori
instrumentelor, precum și luarea de măsuri în vederea comiterii infracțiunilor prevăzute în
art. 392, art. 393, art. 395 – 399 și art. 404 și art. 394 raportat la infracțiunea de trădare prin
ajutarea inamicului
 
98
TITLUL XI
INFRACȚIUNI CONTRA CAPACITĂȚII DE LUPTĂ A FORȚELOR ARMATE
CAPITOLUL I INFRACȚIUNI SĂVÂRȘITE DE MILITARI
Art. 409 Absența nejustificată
Absența nejustificată a oricărui militar de la unitate sau de la serviciu, care a depășit 4
ore, dar nu mai mult de 24 de ore, în timp de război, pe durata stării de asediu sau a stării
de urgență, se pedepsește cu închisoare de la unu la 3 ani sau amendă.
Art. 410 Dezertarea
(1) Absența nejustificată de la unitate sau de la serviciu, care depășește 3 zile, a
oricărui militar, se pedepsește cu închisoare de la unu la 5 ani sau cu amendă.
(2) Absența nejustificată a oricărui militar de la unitate sau de la serviciu, care a
depășit 24 de ore, în timp de război, pe durata stării de asediu sau a stării de urgență, se
pedepsește cu închisoare de la 3 la 10 ani sau amendă.
Art. 411 Încălcarea consemnului
(1) Încălcarea regulilor serviciului de pază, intervenție, însoțire sau de securitate, se
pedepsește cu închisoare de la 3 luni la un an sau cu amendă.
(2) Cu aceeași pedeapsă se sancționează și părăsirea comenzii sau oricărui alt post
de către militar.
(3) Încălcarea consemnului de către santinela aflată în serviciu de gardă sau de pază
pe lângă depozitele de armament, muniții sau materiale explozive ori în alte posturi de un
deosebit interes militar sau de stat, se pedepsește cu închisoare de la unu la 5 ani.
(4) Faptele prevăzute în alin. (1) – (3) săvârșite în timp de război, pe durata stării de
asediu sau a stării de urgență se pedepsesc cu închisoare de la 3 la 10 ani.
Art. 412 Insubordonarea
(1) Refuzul de a executa un ordin cu privire la îndatoririle de serviciu se pedepsește
cu închisoare de la 3 luni la 2 ani sau cu amendă.
(2) Dacă fapta este săvârșită de un ofițer, de un maistru militar sau subofițer, de un
soldat ori de un gradat voluntar, de doi sau mai mulți militari împreună ori în fața formației
adunate, se pedepsește cu închisoare de la 1 la 5 ani.
(3) În timp de război, pe durata stării de asediu sau a stării de urgență, pedeapsa
pentru fapta prevăzută în alin. (1) este închisoare de la 2 la 7 ani, iar pentru fapta prevăzută
în alin. (2), de la 3 la 10 ani.
Art. 413 Lovirea superiorului ori a inferiorului
(1) Lovirea superiorului de către inferior sau a șefului de către subordonat, atunci
când superiorul sau șeful se află în exercitarea atribuțiilor de serviciu, ori pentru acte
îndeplinite în legătură cu aceste atribuții, se pedepsește cu închisoare de la 1 la 5 ani sau cu
amendă.
99
(2) Cu aceeași pedeapsă se sancționează și lovirea săvârșită de către superior sau
șef împotriva inferiorului sau a subordonatului, atunci când inferiorul sau subordonatul se
află în exercitarea atribuțiilor de serviciu, ori pentru acte îndeplinite în legătură cu aceste
atribuții.
(3) Când faptele prevăzute în alin. (1) și (2) au fost comise în timp de război, pe
durata stării de asediu sau a stării de urgență, limitele speciale ale pedepsei se majorează
cu o treime.
Art. 414 Capitularea
Predarea în mâinile inamicului de către comandant a forțelor armate pe care le
comandă, lăsarea în mâinile inamicului, distrugerea sau aducerea în stare de
neîntrebuințare de către comandant a mijloacelor de luptă sau a altor mijloace necesare
pentru purtarea războiului, fără ca vreuna dintre acestea să fi fost determinată de condițiile
de luptă, se pedepsesc cu detențiune pe viață sau cu închisoare de la 15 la 25 de ani și
interzicerea exercitării unor drepturi.
Art. 415 Părăsirea câmpului de luptă
Părăsirea câmpului de luptă sau refuzul de a acționa, săvârșite în timpul luptei, ori
predarea în captivitate sau săvârșirea altor asemenea fapte de natură a servi cauzei
inamicului se pedepsește cu detențiune pe viață sau cu închisoare de la 15 la 25 de ani și
interzicerea exercitării unor drepturi.
Art. 416 Zborul neautorizat
(1) Zborul cu o aeronavă aparținând forțelor armate ale statului român, fără prealabilă
autorizare, precum și nerespectarea regulilor de zbor, dacă prin aceasta se periclitează
securitatea zborului în spațiul aerian sau a aeronavei se pedepsesc cu închisoare de la unu
la 3 ani sau cu amendă.
(2) Dacă fapta a avut ca urmare distrugerea sau degradarea aeronavei pedeapsa
este închisoarea de la 5 la 10 ani și interzicerea exercitării unor drepturi, iar dacă a avut ca
urmare un dezastru, pedeapsa este închisoarea de la 10 la 20 ani și interzicerea exercitării
unor drepturi.
Art. 417 Părăsirea navei
(1) Părăsirea unei nave militare în caz de naufragiu de către comandant, înainte de ași fi exercitat până la capăt îndatoririle de serviciu, precum și de către orice alte persoane ce
fac parte din echipajul navei, fără ordinul comandantului, se pedepsește cu închisoare de la
unu la 5 ani.
(2) Dacă fapta este săvârșită în timp de război, pe durata stării de asediu sau a stării
de urgență, se pedepsește cu închisoare de la 10 la 20 de ani și interzicerea exercitării unor
drepturi.
Art. 418 Părăsirea comenzii
(1) Părăsirea comenzii de către comandantul unei nave militare sau al unei grupări de
nave militare, în situații care ar fi putut periclita nava militară sau navele militare ori echipajul
acestora, se pedepsește cu închisoare de la 2 la 7 ani.
(2) În cazul în care părăsirea comenzii s-a săvârșit în timpul luptei, de către
comandantul unei nave militare sau al unei grupări de nave militare, pedeapsa este
închisoarea de la 10 la 20 de ani și interzicerea exercitării unor drepturi.
100
Art. 419 Neluarea măsurilor necesare în operațiunile navale
Fapta comandantului unei nave militare sau grupări de nave militare care fără a fi fost
oprit prin vreun ordin, sau fără a fi fost împiedicat de misiunea specială pe care o avea:
a) nu ia măsurile necesare să atace, să lupte împotriva inamicului, să ajute o navă a
statului român sau a unei țări aliate, urmărită de inamic ori angajată în luptă;
b) nu ia măsurile necesare pentru a distruge un convoi inamic;
c) nu urmărește navele de război sau comerciale ale inamicului,
se pedepsește cu închisoare de la 10 la 20 de ani și interzicerea exercitării unor drepturi.
Art. 420 Coborârea pavilionului
Coborârea pavilionului în timpul luptei, în scopul de a servi cauza inamicului,
săvârșită de către comandantul unei nave militare sau al unei grupări de nave militare,
precum și de către orice altă persoană ambarcată, se pedepsește cu închisoare de la 10 la
20 de ani și interzicerea exercitării unor drepturi.
Art. 421 Coliziunea
(1) Fapta comandantului unei nave militare sau a oricărei persoane aflate la bordul
navei, care a produs o coliziune sau punerea pe uscat a navei, dacă fapta a avut ca urmare
avarierea gravă, a acesteia se pedepsește cu închisoare de la 5 la 12 de ani și interzicerea
exercitării unor drepturi.
(2) În cazul în care fapta prevăzută în alineatul precedent a fost săvârșită din culpă,
pedeapsa este închisoarea de la de la 6 luni la 3 ani.
(3) Fapta prevăzută în alin. (1) săvârșită în timp de război, pe durata stării de asediu
sau a stării de urgență, se pedepsește cu închisoare de la 10 la 20 de ani și interzicerea
exercitării unor drepturi.
Art. 422 Sancționarea tentativei
Tentativa la infracțiunile prevăzute în art. 414-418, art. 420, art. 421 alin. (1) se
pedepsește.
Art. 423 Infracțiuni privitoare la aeronave militare
Dispozițiile art. 416 - 418, art. 421 și art. 422 se aplică în mod corespunzător și în
cazul aeronavelor militare.
Art. 424 Punerea în mișcare a acțiunii penale
Acțiunea penală pentru infracțiunile prevăzute în art. 409 - 412 se pune în mișcare
numai la sesizarea comandantului.
CAPITOLUL II INFRACȚIUNI SĂVÂRȘITE DE MILITARI SAU DE CIVILI
Art. 425 Sustragerea de la serviciul militar în timp de război
Fapta persoanei care în timp de război sau pe durata stării de asediu, își provoacă
vătămări integrității corporale sau sănătății, simulează o boală sau o infirmitate, folosește
înscrisuri false sau orice alte mijloace, în scopul de a se sustrage de la serviciul militar, se
pedepsește cu închisoare de la 2 la 7 ani.
 
101
Art. 426 Sustragerea de la luarea în evidența militară
(1) Sustragerea de la luarea în evidența militară, selecția, stabilirea aptitudinilor și a
opțiunilor privind modul de îndeplinire a îndatoririlor militare, în timp de pace, se pedepsește
cu amendă.
(2) Dacă fapta este săvârșită în timp de război sau pe durata stării de asediu,
pedeapsa este închisoarea de la unu la 5 ani.
Art. 427 Neprezentarea la încorporare sau concentrare
(1) Neprezentarea la încorporare, concentrare sau mobilizare în timp de război sau
pe durata stării de asediu, în termenul prevăzut în ordinul de chemare, se pedepsește cu
închisoare de la 2 la 7 ani.
(2) Cu aceeași pedeapsă se sancționează și neprezentarea celui încorporat sau
concentrat la unitatea la care a fost repartizat, precum și a celui care, executând potrivit
legii, serviciul alternativ, nu se prezintă în termen la angajator.
(3) Termenele de prezentare prevăzute în alin. (1) și (2) se prelungesc cu 10 zile, în
cazul în care cel chemat se află în străinătate.
Art. 428 Jefuirea celor căzuți pe câmpul de luptă
(1) Jefuirea pe câmpul de luptă a morților sau răniților se pedepsește cu închisoare
de la 3 la 10 ani și interzicerea exercitării unor drepturi.
(2) Cu aceeași pedeapsă se sancționează fapta prevăzută în alin. (1), care, fără să fie
săvârșită pe câmpul de luptă, este urmarea unor operații de război.
Art. 429 Folosirea emblemei Crucea Roșie în timpul operațiunilor militare
Folosirea, fără drept, în timp de război sau pe durata stării de asediu, în legătură cu
operațiunile militare, a emblemei ori denumirii de „Crucea Roșie” sau a celor asimilate
acesteia se pedepsește cu închisoare de la 2 la 7 ani.
TITLUL XII
INFRACȚIUNI DE GENOCID, CONTRA UMANITĂȚII ȘI DE RĂZBOI
CAPITOLUL I INFRACȚIUNI DE GENOCID ȘI CONTRA UMANITĂȚII
Art. 430 Genocidul
(1) Săvârșirea, în scopul de a distruge, în întregime sau în parte, un grup național,
etnic, rasial sau religios, a uneia dintre următoarele fapte:
a) uciderea de membri ai grupului;
b) vătămarea integrității fizice sau mintale a unor membri ai grupului;
c) supunerea grupului la condiții de existență de natură să ducă la distrugerea fizică,
totală sau parțială, a acestuia;
d) impunerea de măsuri vizând împiedicarea nașterilor în cadrul grupului;
e) transferul forțat de copii aparținând unui grup în alt grup,
se pedepsește cu detențiune pe viață sau cu închisoare de la 15 la 25 de ani și interzicerea
exercitării unor drepturi.
(2) Dacă faptele de la alin.(1) sunt săvârșite în timp de război, pedeapsa este
detențiunea pe viață.
102
(3) Înțelegerea în vederea săvârșirii infracțiunii de genocid se pedepsește cu
închisoare de la 5 la 10 de ani și interzicerea exercitării unor drepturi.
(4) Incitarea la săvârșirea infracțiunii de genocid, comisă în mod direct, în public se
pedepsește cu închisoare de la 2 la 7 ani și interzicerea exercitării unor drepturi.
Art. 431 Infracțiuni contra umanității
(1) Săvârșirea, în cadrul unui atac generalizat sau sistematic, lansat împotriva unei
populații civile, a uneia dintre următoarele fapte:
a) uciderea unor persoane;
b) supunerea unei populații sau părți a acesteia, în scopul de a o distruge în tot sau în
parte, la condiții de viață menite să determine distrugerea fizică, totală sau parțială, a
acesteia;
c) sclavia sau traficul de ființe umane, în special de femei sau copii;
d) deportarea sau transferarea forțată, cu încălcarea regulilor generale de drept
internațional, a unor persoane aflate în mod legal pe un anumit teritoriu, prin expulzarea
acestora spre un alt stat sau spre un alt teritoriu, ori prin folosirea altor măsuri de
constrângere;
e) torturarea unei persoane aflate sub paza făptuitorului sau asupra căreia acesta exercită
controlul în orice alt mod, cauzându-i vătămări fizice sau psihice, ori suferințe fizice sau
psihice grave, ce depășesc consecințele sancțiunilor admise de către dreptul internațional;
f) violul sau agresiunea sexuală, constrângerea la prostituție, sterilizarea forțată sau
detenția ilegală a unei femei rămasă gravidă în mod forțat, în scopul modificării compoziției
etnice a unei populații;
g) vătămarea integrității fizice sau psihice a unor persoane;
h) provocarea dispariției forțate a unei persoane, în scopul de a o sustrage de sub
protecția legii pentru o perioadă îndelungată, prin răpire, arestare sau deținere, la ordinul
unui stat sau al unei organizații politice, ori cu autorizarea, sprijinul sau asentimentul
acestora, urmate de refuzul de a admite că această persoană este privată de libertate sau
de a furniza informații reale privind soarta care îi este rezervată ori locul unde se află, de
îndată ce aceste informații au fost solicitate;
i) întemnițarea sau altă formă de privare gravă de libertate, cu încălcarea regulilor
generale de drept internațional;
j) persecutarea unui grup sau unei colectivități determinate, prin privare de drepturile
fundamentale ale omului sau prin restrângerea gravă a exercitării acestor drepturi, pe motive
de ordin politic, rasial, național, etnic, cultural, religios, sexual ori în funcție de alte criterii
recunoscute ca inadmisibile în dreptul internațional;
k) alte asemenea fapte inumane ce cauzează suferințe mari sau vătămări ale integrității
fizice sau psihice,
se pedepsește cu detențiune pe viață sau cu închisoare de la 15 la 25 de ani și interzicerea
exercitării unor drepturi.
(2) Cu aceeași pedeapsă se sancționează faptele prevăzute în alin. (1), săvârșite în
cadrul unui regim instituționalizat de oprimare sistematică și de dominare a unui grup rasial
asupra altuia, cu intenția de a menține acest regim.
CAPITOLUL II INFRACȚIUNI DE RĂZBOI
103
Art. 432 Infracțiuni de război contra persoanelor
(1) Săvârșirea, în cadrul unui conflict armat, cu sau fără caracter internațional, asupra
uneia sau mai multor persoane protejate de dreptul internațional umanitar, a uneia dintre
următoarele fapte:
a) uciderea;
b) luarea de ostatici;
c) aplicarea de tratamente cu cruzime sau inumane, cauzându-i vătămări ale integrității
fizice sau psihice, ori suferințe fizice sau psihice grave, în special prin tortură sau mutilare;
d) violul sau agresiunea sexuală, constrângerea la prostituție, sterilizarea forțată sau
detenția ilegală a unei femei rămasă gravidă în mod forțat, în scopul modificării compoziției
etnice a unei populații;
e) deportarea sau transferarea forțată, cu încălcarea regulilor generale de drept
internațional, a unor persoane aflate în mod legal pe un anumit teritoriu, prin expulzarea
acestora spre un alt stat sau un alt teritoriu, ori prin folosirea altor măsuri de constrângere;
f) aplicarea sau executarea unei pedepse severe, în special pedeapsa cu moartea sau o
pedeapsă privativă de libertate, împotriva unei persoane care nu a fost judecată în cadrul
unei proceduri legale și imparțiale, care să ofere garanțiile impuse de dreptul internațional;
g) expunerea unei persoane la un pericol de moarte sau atingere gravă adusă sănătății
prin:
1. efectuarea asupra acesteia de experiențe cu privire la care ea nu a consimțit în
mod voluntar, expres și prealabil sau care nu sunt necesare pentru sănătatea
acesteia, ori nu sunt efectuate în interesul său;
2. prelevarea de țesuturi sau organe de la aceasta în scopul transplantului, cu
excepția prelevării de sânge sau piele efectuate în scop terapeutic, în conformitate cu
principiile medicale general recunoscute și cu consimțământul voluntar, expres și
prealabil al persoanei;
3. supunerea acesteia la metode de tratament nerecunoscute medical, fără ca
acestea să fie necesare pentru sănătatea persoanei și fără ca ea să fi consimțit, în
mod voluntar, expres și prealabil;
h) supunerea unei persoane la un tratament degradant,
se pedepsește cu detențiune pe viață sau cu închisoare de la 15 la 25 de ani și interzicerea
exercitării unor drepturi.
(2) Cu aceeași pedeapsă se sancționează recrutarea sau încorporarea minorilor care
nu au împlinit vârsta de 15 ani în forțele armate sau în grupuri armate, precum și
determinarea acestora, prin orice mijloace, să participe activ la ostilități.
(3) Rănirea, în cadrul unui conflict armat cu sau fără caracter internațional, a unui
membru al forțelor armate inamice sau a unui combatant al părții inamice după ce acesta sa predat fără condiții, sau care a fost scos din luptă în orice mod, se pedepsește cu
închisoare de la 5 la 12 ani și interzicerea exercitării unor drepturi.
(4) Săvârșirea, în cadrul unui conflict armat cu caracter internațional, a uneia dintre
următoarele fapte:
a) menținerea ilegală în detenție sau întârzierea nejustificată a repatrierii uneia sau mai
multor persoane dintre cele prevăzute în alin. (5) lit. a);
b) transferarea, în mod direct sau indirect, de către un agent al puterii ocupante, a unei
părți a populației civile căreia el îi aparține, în teritoriul ocupat;
c) constrângerea, prin violență sau amenințare, a uneia sau mai multor persoane dintre
cele prevăzute în alin. (5) lit. a) să servească în forțele armate ale inamicului;
d) constrângerea resortisanților puterii inamice să ia parte la operațiunile de război
îndreptate împotriva țării lor,
se pedepsește cu închisoare de la 3 la 10 ani și interzicerea exercitării unor drepturi.
104
(5) Persoanele protejate de dreptul internațional umanitar sunt:
a) într-un conflict armat cu caracter internațional: persoanele protejate în sensul
Convențiilor de la Geneva din 12 august 1949 și al Protocolului Adițional I din 8 iunie 1977,
în special răniții, bolnavii, naufragiații, prizonierii de război și civilii;
b) într-un conflict armat fără caracter internațional: răniții, bolnavii, naufragiații și
persoanele care nu participă direct la ostilități și care se găsesc sub puterea părții inamice;
c) într-un conflict armat cu sau fără caracter internațional: membrii forțelor armate și
combatanții părții inamice, care au depus armele sau care, din orice altă cauză, nu se mai
pot apăra și care nu se află sub puterea părții inamice.
Art. 433 Infracțiuni de război contra proprietății și altor drepturi
(1) Fapta persoanei care, în cadrul unui conflict armat cu sau fără caracter
internațional, jefuiește sau, cu încălcarea dreptului internațional și fără ca aceasta să fie
justificată de necesități militare, distruge, își însușește sau rechiziționează bunuri ale părții
inamice, aflate sub puterea părții căreia îi aparține făptuitorul, se pedepsește cu închisoare
de la 3 la 10 ani și interzicerea exercitării unor drepturi.
(2) Declararea, în cadrul unui conflict armat cu caracter internațional, ca fiind stinse,
suspendate sau inadmisibile în justiție, drepturile și acțiunile tuturor resortisanților părții
inamice sau ale unei părți importante a acestora, se pedepsește cu închisoare de la 3 la 10
ani și interzicerea exercitării unor drepturi.
Art. 434 Infracțiuni de război contra operațiunilor umanitare și emblemelor
 (1) Fapta persoanei care, în cadrul unui conflict armat cu sau fără caracter
internațional:
a) declanșează un atac împotriva personalului, instalațiilor, materialului, unităților sau
vehiculelor care participă la o misiune de ajutor umanitar ori la o misiune de menținere a
păcii, conform Cartei Națiunilor Unite, și care se bucură de protecția pe care dreptul
internațional umanitar o garantează civililor sau bunurilor cu caracter civil;
b) declanșează un atac împotriva personalului, clădirilor, unităților sanitare sau
mijloacelor de transport sanitare, care utilizează semnele distinctive prevăzute de
Convențiile de la Geneva, în conformitate cu dispozițiile dreptului internațional umanitar,
se pedepsește cu închisoare de la 7 la 15 ani și interzicerea exercitării unor drepturi.
 (2) Fapta persoanei care, în cadrul unui conflict armat cu sau fără caracter
internațional, utilizează fără drept semnele distinctive prevăzute de Convențiile de la
Geneva, steagul de parlamentare, drapelul, insignele militare sau uniforma inamicului ori ale
Organizației Națiunilor Unite, cauzând, astfel, moartea sau vătămarea corporală a uneia sau
mai multor persoane, se pedepsește cu închisoare de la 7 la 15 ani și interzicerea exercitării
unor drepturi.
Art. 435 Utilizarea de metode interzise în operațiunile de luptă
(1) Fapta persoanei care, în cadrul unui conflict armat cu sau fără caracter
internațional:
a) declanșează un atac prin mijloace militare împotriva populației civile sau a unor civili
care nu participă direct la ostilități;
b) declanșează un atac prin mijloace militare împotriva bunurilor civile protejate ca atare
de dreptul internațional umanitar, în special clădiri consacrate cultului religios,
învățământului, artei, științei, acțiunilor caritabile, a monumentelor istorice, spitalelor,
locurilor unde bolnavii sau răniții sunt adunați, precum și a orașelor, satelor, locuințelor sau
clădirilor neapărate ori a zonelor demilitarizate, sau asupra instalațiilor ori echipamentelor ce 
105
conțin substanțe periculoase, în măsura în care acestea nu sunt folosite ca obiective
militare;
c) desfășoară un atac prin mijloace militare, știind că el va cauza pierderi de vieți
omenești în rândul populației civile, răniri ale persoanelor civile, distrugeri de bunuri cu
caracter civil, care ar fi vădit disproporționate în raport cu ansamblul avantajului militar
concret și direct așteptat;
d) utilizează o persoană protejată de dispozițiile dreptului internațional umanitar pentru a
evita ca anumite puncte, zone sau forțe militare să devină țintă a operațiunilor militare ale
părții inamice;
e) utilizează, ca metodă de purtare a războiului, înfometarea deliberată a civililor,
privându-i de bunurile indispensabile supraviețuirii, sau împiedicând, cu încălcarea
dispozițiilor dreptului internațional umanitar, primirea ajutoarelor destinate acestora;
f) declară sau ordonă că nu va exista îndurare pentru învinși;
g) ucide sau rănește, prin viclenie, un membru al forțelor armate inamice sau un
combatant al forțelor inamice,
se pedepsește cu închisoare de la 7 la 15 ani și interzicerea exercitării unor drepturi.
(2) Desfășurarea unui atac prin mijloace militare, în cadrul unui conflict armat cu
caracter internațional, știind că el va cauza mediului înconjurător daune extinse, de durată și
grave, care ar fi vădit disproporționate în raport cu ansamblul avantajului militar concret și
direct așteptat, se pedepsește cu închisoare de la 3 la 10 ani și interzicerea exercitării unor
drepturi.
Art. 436 Utilizarea de mijloace interzise în operațiunile de luptă
 Fapta persoanei care, în cadrul unui conflict armat, cu sau fără caracter internațional:
a) utilizează otravă sau arme cu substanțe otrăvitoare;
b) utilizează gaze asfixiante, toxice sau asimilate și orice lichide, materii sau procedee
similare;
c) utilizează gloanțe care se dilată sau se aplatizează cu ușurință în corpul uman, cum
sunt gloanțele al căror înveliș dur nu acoperă în întregime mijlocul sau sunt perforate de
incizii,
se pedepsește cu închisoare de la 7 la 15 ani și interzicerea exercitării unor drepturi.
TITLUL XIII
DISPOZIȚII FINALE
Art. 437 Intrarea în vigoare
Prezentul cod intră în vigoare la un an de la data publicării în Monitorul Oficial.
CAPITOLUL I: Dispozitii generale
Art. 1
(1) Circulatia pe drumurile publice a vehiculelor, pietonilor si a celorlalte categorii de participanti la trafic, drepturile, obligatiile si raspunderile care revin persoanelor fizice si juridice, precum si atributiile unor autoritati ale administratiei publice, institutii si organizatii sunt supuse dispozitiilor prevazute in prezenta ordonanta de urgenta .
(2) Dispozitiile prevazute in prezenta ordonanta de urgenta au ca scop asigurarea desfasurarii fluente si in siguranta a circulatiei pe drumurile publice, precum si ocrotirea vietii, integritatii corporale si a sanatatii persoanelor participante la trafic sau aflate in zona drumului public, protectia drepturilor si intereselor legitime ale persoanelor respective, a proprietatii publice si private, cat si a mediului.
(3) Autoritatea competenta in domeniul circulatiei pe drumurile publice privind initierea si avizarea unor reglementari, precum si aplicarea si exercitarea controlului privind respectarea normelor din acest domeniu este Ministerul Administratiei si Internelor, prin Inspectoratul General al Politiei Romane.
(4) Reglementarile privind circulatia pe drumurile publice se emit, dupa caz, de catre autoritatile publice centrale sau locale cu atributii in acest domeniu, numai cu avizul Inspectoratului General al Politiei Romane si cu respectarea acordurilor si conventiilor internationale la care Romania este parte.
(5) Prevederile prezentei ordonante de urgenta se aplica tuturor participantilor la trafic, precum si autoritatilor care au atributii in domeniul circulatiei si sigurantei pe drumurile publice si in domeniul protectiei mediului.
________________________________________
Art. 2
Indrumarea, supravegherea si controlul respectarii normelor de circulatie pe drumurile publice se fac de catre politia rutiera din cadrul Inspectoratului General al Politiei Romane, care are obligatia sa ia masurile legale in cazul in care constata incalcari ale acestora.
________________________________________
Art. 3
Circulatia pe drumurile publice din zona de frontiera si din alte zone pentru care, potrivit legii, s-au stabilit restrictii se face cu respectarea reglementarilor instituite pentru acele zone .
________________________________________
Art. 4
Controlul circulatiei vehiculelor apartinand institutiilor din sistemul de aparare, ordine publica si siguranta nationala se efectueaza de catre politia rutiera, precum si de personalul desemnat de catre aceste institutii.
________________________________________
Art. 5
(1) Administratorul drumului public, antreprenorul sau executantul lucrarilor, conform competentelor ce ii revin, cu avizul politiei rutiere, este obligat sa instaleze indicatoare ori alte dispozitive speciale, sa aplice marcaje pe drumurile publice, conform standardelor in vigoare, si sa le mentina in stare corespunzatoare.
(2) Administratorul drumului public sau, dupa caz, antreprenorul ori executantul lucrarilor este obligat sa semnalizeze corespunzator, cat mai repede posibil, orice obstacol aflat pe partea carosabila, care stanjeneste sau pune in pericol siguranta circulatiei, si sa ia toate masurile de inlaturare a acestuia.
(3) Autoritatile publice locale sunt obligate sa amenajeze statiile mijloacelor de transport public de persoane, prevazute cu alveole sau refugii, cu avizul politiei rutiere.
(4) Se interzic amplasarea constructiilor de orice fel si practicarea actelor de comert pe trotuar sau pe acostament, in parcarile amenajate sau pe partea carosabila, in conditiile in care acestea ar afecta siguranta circulatiei pietonilor si vehiculelor.
(5) In perimetrul statiilor mijloacelor de transport public de persoane pot fi amenajate doar spatii:
a)de asteptare pentru calatori;
b)pentru comercializarea legitimatiilor de calatorie.
(6) In cazul producerii unui eveniment rutier ca urmare a starii tehnice necorespunzatoare a drumului public, a nesemnalizarii sau a semnalizarii necorespunzatoare a acestuia, precum si a obstacolelor ori lucrarilor care se executa pe acesta, administratorul drumului public, antreprenorul sau executantul lucrarilor raspunde, dupa caz, administrativ, contraventional, civil sau penal, in conditiile legii.
(7) Orice masura de restrictie a circulatiei pe drumurile publice se dispune de catre administratorul drumului numai cu avizul politiei rutiere.
(8) Prin exceptie de la alin. (7), in cazuri temeinic justificate, politia rutiera poate dispune, fara acordul administratorului drumului public, masuri temporare de restrictie a circulatiei pe drumurile publice.
(9) In scopul asigurarii desfasurarii in conditii de siguranta a circulatiei pe drumurile publice, politia rutiera poate solicita administratorului drumului public executarea sau, dupa caz, desfiintarea de amenajari rutiere.
________________________________________
Art. 6
In sensul prezentei ordonante de urgenta, expresiile si termenii de mai jos au urmatorul inteles:
1. acordare a prioritatii – obligatia oricarui participant la trafic de a nu isi continua deplasarea sau de a nu efectua orice alta manevra, daca prin acestea ii obliga pe ceilalti participanti la trafic care au prioritate de trecere sa isi modifice brusc directia sau viteza de deplasare ori sa opreasca;
2. acostament – fasia laterala cuprinsa intre limita partii carosabile si marginea platformei drumului;
3. amenajari rutiere – totalitatea constructiilor, dispozitivelor si oricaror mijloace tehnice, altele decat cele destinate semnalizarii, amplasate pe drumul public in scopul asigurarii securitatii rutiere;
4. ansamblu de vehicule – vehiculul cu motor cuplat cu unul sau doua vehicule, care circula pe drum ca o unitate;
5. autostrada – drumul national de mare capacitate si viteza, semnalizat special, rezervat exclusiv circulatiei autovehiculelor, cu sau fara remorci, care nu serveste proprietatii riverane, prevazut cu doua cai unidirectionale, separate printr-o zona mediana sau, in mod exceptional, prin alte modalitati, cu exceptia unor locuri speciale sau cu caracter temporar, avand cel putin doua benzi de circulatie pe sens si banda de urgenta, intersectii denivelate si accese limitate, intrarea si iesirea fiind permise numai prin locuri special amenajate;
6. autovehicul - orice vehicul echipat, prin constructie, cu un motor cu propulsie, in scopul deplasarii pe drum. Mopedele, troleibuzele si tractoarele rutiere sunt considerate autovehicule. Vehiculele care se deplaseaza pe sine, denumite tramvaie, tractoarele folosite exclusiv in exploatarile agricole si forestiere, precum si vehiculele destinate pentru efectuarea de servicii sau lucrari, denumite masini autopropulsate, care se deplaseaza numai ocazional pe drumul public, nu sunt considerate autovehicule;
6.1. anvelope de iarna – anvelope omologate conform Directivei 92/23/CE a Consiliului din 31 martie 1992 privind pneurile autovehiculelor si ale remorcilor acestora, precum si montarea lor, Regulamentului Comisiei Economice pentru Europa a Organizatiei Natiunilor Unite (CEE-ONU) nr. 30 sau Regulamentului Comisiei Economice pentru Europa a Organizatiei Natiunilor Unite CEE-ONU nr. 54, dupa caz.
7. banda de circulatie – subdiviziunea longitudinala a partii carosabile, materializata prin marcaje rutiere sau alte mijloace, daca are o latime corespunzatoare pentru circulatia intr-un sens a unui sir de vehicule, altele decat vehiculele care se deplaseaza pe doua roti;
8. banda de urgenta – subdiviziunea longitudinala suplimentara, situata la extremitatea din partea dreapta a autostrazii, in sensul de circulatie, destinata exclusiv stationarii autovehiculelor in cazuri justificate, precum si circulatiei autovehiculelor cu regim prioritar care se deplaseaza la interventii sau in misiuni cu caracter de urgenta;
9. banda reversibila – banda de circulatie, marcata si semnalizata, situata langa axa drumului, destinata circulatiei autovehiculelor intr-un sens sau in altul, in functie de intensitatea traficului;
10. bicicleta – vehiculul prevazut cu doua roti, propulsat exclusiv prin forta musculara, cu ajutorul pedalelor sau manivelelor;
11. coloana oficiala – unul sau mai multe vehicule care circula pe drumul public si sunt insotite de unul sau mai multe autovehicule ale politiei rutiere, care au in functiune semnale speciale de avertizare sonore si luminoase de culoare rosie;
12. conducator – persoana care conduce pe drum un grup de persoane, un vehicul sau animale de tractiune, animale izolate sau in turma, de povara ori de calarie;
14. drum public – orice cale de comunicatie terestra, cu exceptia cailor ferate, special amenajata pentru traficul pietonal sau rutier, deschisa circulatiei publice; drumurile care sunt inchise circulatiei publice sunt semnalizate la intrare cu inscriptii vizibile;
15. unitati de asistenta medicala autorizate – unitatile sanitare cu personal calificat si cu dotare corespunzatoare pentru examinarea medicala ambulatorie a candidatilor la obtinerea permisului de conducere si a conducatorilor de autovehicule sau de tramvai, autorizate de autoritatea de sanatate publica judeteana sau de cea a municipiului Bucuresti, dupa caz;
16. intersectie – orice incrucisare, jonctiune sau bifurcare de drumuri la nivel, inclusiv spatiile formate de acestea;
16.1. inmatriculare/inregistrare – operatiunea administrativa prin care se atesta ca un vehicul poate circula pe drumurile publice. Dovada atestarii inmatricularii/inregistrarii este certificatul de inmatriculare/inregistrare si numarul de inmatriculare/inregistrare atribuit;
16.2. inmatriculare/inregistrare permanenta – operatiunea de inmatriculare/inregistrare prin care se atribuie certificat de inmatriculare/inregistrare si numar de inmatriculare/ inregistrare pentru o perioada nedeterminata;
16.3. inmatriculare temporara – operatiunea de inmatriculare prin care se acorda certificat de inmatriculare si numar de inmatriculare pentru o perioada determinata;
17. localitate – catunul, satul, comuna, orasul si municipiul ale caror intrari si iesiri sunt semnalizate in conformitate cu prevederile legale;
18. masa totala maxima autorizata – masa maxima a unui vehicul incarcat, declarata admisibila in urma omologarii de catre autoritatea competenta;
19. mijloc tehnic certificat – dispozitivul care dovedeste consumul de produse ori substante stupefiante sau al medicamentelor cu efecte similare acestora ori prezenta in aerul expirat a alcoolului sau prin care se probeaza incalcari ale unor reguli de circulatie;
20. mijloc tehnic omologat si verificat metrologic – dispozitivul care stabileste concentratia de alcool in aerul expirat ori destinat masurarii vitezei;
21. moped – vehicul, cu doua sau trei roti, a carui viteza maxima prin constructie este mai mare de 25 km/h, dar nu depaseste 45 km/h si care este echipat cu un motor cu ardere interna, cu aprindere prin scanteie, cu o capacitate cilindrica ce nu depaseste 50 cm3 sau cu un alt motor cu ardere interna ori, dupa caz, electric, a carui putere nominala continua maxima nu depaseste 4 kW, iar masa proprie a vehiculului nu depaseste 350 kg, neincluzand masa bateriilor in cazul vehiculului electric. Este asimilat mopedului cvadriciclul usor, astfel cum este definit la pct. 6 partea A din anexa nr. 1 la sectiunea 4 din Reglementarile privind omologarea de tip si eliberarea cartii de identitate a vehiculelor rutiere, precum si omologarea de tip a produselor utilizate la acestea – RNTR 2, aprobate prin Ordinul ministrului lucrarilor publice, transporturilor si locuintei nr. 211/2003, cu modificarile si completarile ulterioare;
22. motocicleta – autovehiculul cu doua roti, cu sau fara atas, echipat cu un motor care are o capacitate cilindrica mai mare de 50 cm3 si/sau a carui viteza maxima, prin constructie, depaseste 45 km/h;
23. parte carosabila – portiunea din platforma drumului destinata circulatiei vehiculelor; un drum poate cuprinde mai multe parti carosabile complet separate una de cealalta printr-o zona despartitoare sau prin diferenta de nivel;
24. participant la trafic – persoana fizica ce utilizeaza, la un moment dat, drumul public;
25. pista pentru biciclete – subdiviziunea partii carosabile, a trotuarului ori a acostamentului sau pista separata de drum, special amenajata, semnalizata si marcata corespunzator, destinata numai circulatiei bicicletelor si mopedelor;
26. prioritate de trecere – dreptul unui participant la trafic de a trece inaintea celorlalti participanti la trafic cu care se intersecteaza, in conformitate cu prevederile legale privind circulatia pe drumurile publice;
27. remorca – vehiculul fara motor destinat a fi tractat de un autovehicul sau de un tractor;
28. remorca usoara – remorca a carei masa totala maxima autorizata nu depaseste 750 kg;
29. semiremorca – remorca a carei masa totala maxima autorizata este preluata in parte de catre un autovehicul sau de catre un tractor;
30. tractor – vehiculul cu motor, pe roti sau pe senile, conceput special pentru a trage sau a impinge anumite utilaje sau remorci folosite in exploatarile agricole ori forestiere sau pentru alte lucrari, care se deplaseaza numai ocazional pe drumul public;
31. tractor rutier – tractorul pe roti, cu cel putin doua axe, utilizat pentru executarea de lucrari, precum si pentru tractarea unor remorci folosite pentru transportul de persoane sau bunuri si care se deplaseaza, de regula, pe drumul public;
32. trecere la nivel – incrucisarea la nivel dintre un drum public si o cale ferata sau linie de tramvai, care dispune de o platforma independenta;
321. triciclu cu motor – autovehicul cu trei roti dispuse simetric, a carui viteza maxima prin constructie depaseste 45 km/h, care este echipat cu un motor avand o cilindree de peste 50 cm3, in cazul unui motor cu ardere interna, sau cu un motor electric cu putere nominala continua ce depaseste 4 kW;
33. trotuar – spatiul longitudinal situat in partea laterala a drumului, separat in mod vizibil de partea carosabila prin diferenta sau fara diferenta de nivel, destinat circulatiei pietonilor;
34. detinator mandatat – persoana fizica sau juridica care foloseste un vehicul in baza unui contract de leasing sau contract de inchiriere;
35. vehicul – sistemul mecanic care se deplaseaza pe drum, cu sau fara mijloace de autopropulsare, utilizat in mod curent pentru transportul de persoane si/sau bunuri ori pentru efectuarea de servicii sau lucrari;
351. vehicul nou – vehicul care nu a mai fost niciodata inmatriculat;
36. vehicul cu mase sau dimensiuni de gabarit depasite – vehiculul care, datorita dimensiunilor sale ori marfurilor transportate, depaseste masele totale maxime admise sau dimensiunile de gabarit admise, prevazute in reglementarile legale;
37. vehicul in circulatie internationala sau in trafic international – vehiculul care, prin deplasarea sa, depaseste cel putin o frontiera de stat;
38. zona drumului public – cuprinde suprafata de teren ocupata de elementele constructive ale drumului, zona de protectie si zona de siguranta. Limitele zonelor drumurilor se stabilesc in conformitate cu prevederile legale;
39. zona pietonala – perimetrul care cuprinde una sau mai multe strazi rezervate circulatiei pietonilor, unde accesul vehiculelor este supus unor reguli speciale de circulatie, avand intrarile si iesirile semnalizate in conformitate cu prevederile legale;
40. zona rezidentiala – perimetrul dintr-o localitate unde se aplica reguli speciale de circulatie, avand intrarile si iesirile semnalizate in conformitate cu prevederile legale.
________________________________________
CAPITOLUL II: Vehiculele
SECTIUNEA 1: Conditiile privind circulatia vehiculelor si controlul acestora
Art. 7
Orice vehicul care circula pe drumurile publice trebuie sa corespunda normelor tehnice privind siguranta circulatiei rutiere, protectia mediului si utilizarea conform destinatiei.
________________________________________
Art. 8
Pentru a fi conduse pe drumurile publice, fiecare autovehicul si tramvai trebuie sa fie dotat cu trusa medicala de prim ajutor, doua triunghiuri reflectorizante si un stingator de incendiu, omologate.
________________________________________
Art. 9
(1) Pentru a fi inmatriculate, inregistrate sau admise in circulatie, autovehiculele, remorcile si tramvaiele trebuie sa fie omologate in conditiile legii.
(2) Categoriile de vehicule care pot fi admise in circulatie fara a fi omologate se stabilesc prin ordin al ministrului transporturilor, constructiilor si turismului, cu avizul Ministerului Administratiei si Internelor – Inspectoratul General al Politiei Romane, care se publica in Monitorul Oficial al Romaniei, Partea I.
(3) Documentul care atesta omologarea este cartea de identitate a vehiculului, eliberata in conditiile legii.
(4) Pentru a fi mentinute in circulatie, vehiculele inmatriculate se supun inspectiei tehnice periodice.
(5) Inspectia tehnica periodica se efectueaza in statii autorizate, conform legislatiei in vigoare.
(6) Pentru autovehiculele apartinand institutiilor din sistemul de aparare, ordine publica si siguranta nationala, inspectia tehnica periodica se poate efectua si in statii proprii, autorizate potrivit legii.
________________________________________
Art. 10
(1) Este interzisa circulatia pe drumurile publice a vehiculelor care nu corespund din punct de vedere tehnic, a celor al caror termen de valabilitate a inspectiei tehnice periodice a expirat, precum si a celor neasigurate pentru raspundere civila pentru caz de pagube produse tertilor prin accidente de circulatie.
(2) Constatarea defectiunilor tehnice ale vehiculelor se face de catre politia rutiera, iar verificarea starii tehnice a vehiculelor aflate in trafic pe drumurile publice se face de catre politia rutiera, impreuna cu institutiile abilitate de lege.
________________________________________
SECTIUNEA 2: Inmatricularea, inregistrarea si radierea vehiculelor
Art. 11
(1) Proprietarii de vehicule sau detinatorii mandatati ai acestora sunt obligati sa le inmatriculeze sau sa le inregistreze, dupa caz, inainte de a le pune in circulatie, conform prevederilor legale.
(2) Inmatricularea vehiculelor este continua, de la admiterea in circulatie pana la scoaterea definitiva din circulatie a unui vehicul din categoria celor supuse acestei conditii, potrivit prevederilor prezentei ordonante de urgenta, si presupune urmatoarele operatiuni:
a)inscrierea in evidentele autoritatilor competente, potrivit legii, a dobandirii dreptului de proprietate asupra unui vehicul de catre primul proprietar;
b)transcrierea in evidentele autoritatilor competente, potrivit legii, a tuturor transmiterilor ulterioare ale dreptului de proprietate asupra unui vehicul.
(3) Operatiunile prevazute la alin. (2) se realizeaza pe baza datelor de identificare ale vehiculului si ale proprietarului si conditioneaza eliberarea de catre autoritatile competente, potrivit legii, a unui certificat de inmatriculare, precum si a placutelor cu numarul de inmatriculare atribuit si transcrierile necesare in certificatul de inmatriculare si in cartea de identitate a vehiculului.
(4) In cazul transmiterii dreptului de proprietate asupra unui vehicul, datele noului proprietar se inscriu in evidentele autoritatilor competente simultan cu mentionarea incetarii calitatii de titular al inmatricularii a fostului proprietar. Pentru realizarea acestei operatiuni si emiterea unui nou certificat de inmatriculare, noul proprietar este obligat sa solicite autoritatii competente transcrierea transmiterii dreptului de proprietate, in termen de 30 de zile de la data dobandirii dreptului de proprietate asupra vehiculului.
(5) Solicitantii unei operatiuni de inmatriculare a unui vehicul in evidentele autoritatilor competente, potrivit legii, trebuie sa faca dovada certificarii autenticitatii vehiculului de catre Registrul Auto Roman, in conditiile stabilite prin ordin comun al ministrului transporturilor, constructiilor si turismului si al ministrului administratiei si internelor, care se publica in Monitorul Oficial al Romaniei, Partea I. Certificarea autenticitatii vehiculului contine si atestarea faptului ca acesta nu figureaza in baza de date ca fiind furat.
(6) Dovada certificarii vehiculului nu se impune in cazul vehiculelor noi pentru solicitantii operatiilor de inmatriculare.
(7) Cu ocazia realizarii oricarei operatiuni privind inmatricularea unui vehicul, verificarea efectuarii inspectiei tehnice periodice si a asigurarii obligatorii de raspundere civila, respectiv a valabilitatii acestora, se poate face si pe cale informatica, in conditiile stabilite prin protocol incheiat intre autoritatea competenta din subordinea Ministerului Administratiei si Internelor cu atributii de organizare si coordonare a activitatii de evidenta si eliberare a certificatelor de inmatriculare si a placutelor cu numere de inmatriculare si Registrul Auto Roman, respectiv Comisia de Supraveghere a Asigurarilor.
(8) Autoritatile competente sa realizeze operatiunile de inmatriculare a vehiculelor pot incasa de la solicitanti toate taxele si tarifele stabilite potrivit legii, aferente acestor operatiuni .
(9) Societatile abilitate sa comercializeze vehicule noi si societatile de leasing din Romania pot solicita, pe cale informatica, inmatricularea sau autorizarea provizorie pentru circulatie a vehiculelor, prin intermediul unei aplicatii informatice puse la dispozitie, in conditiile stabilite prin protocol, de catre autoritatea competenta din subordinea Ministerului Administratiei si Internelor cu atributii de organizare si coordonare a activitatii de evidenta si eliberare a certificatelor de inmatriculare si a placutelor cu numere de inmatriculare.
(10)Proprietarul sau detinatorul mandatat al unui vehicul este obligat sa solicite autoritatii competente inscrierea in certificatul de inmatriculare sau de inregistrare a oricarei modificari a datelor de identificare a vehiculului respectiv sau, dupa caz, ale proprietarului, in termen de 30 de zile de la data la care a intervenit modificarea.
________________________________________
Art. 12
(1) Pentru a circula pe drumurile publice, vehiculele, cu exceptia celor trase sau impinse cu mana si a bicicletelor, trebuie sa fie inmatriculate ori inregistrate, dupa caz, si sa poarte placute cu numarul de inmatriculare sau de inregistrare, cu forme, dimensiuni si continut prevazute de standardele in vigoare.
(2) Vehiculele care nu sunt supuse inmatricularii sau inregistrarii pot circula pe drumurile publice numai in conditiile prevazute prin regulament.
________________________________________
Art. 13
(1) Autovehiculele si remorcile se inmatriculeaza permanent sau temporar la autoritatea competenta in a carei raza teritoriala proprietarii isi au domiciliul, resedinta ori sediul, in conditiile stabilite prin reglementarile in vigoare.
(2) Autovehiculele si remorcile din dotarea Ministerului Apararii, a Ministerului Internelor si Reformei Administrative, precum si cele ale Serviciului Roman de Informatii se inregistreaza la aceste institutii si pot, dupa caz, sa fie inmatriculate in conditiile prevazute la alin. (1).
(3) Pana la inmatriculare, vehiculele prevazute la alin. (1) pot circula cu numere provizorii, pe baza unei autorizatii speciale eliberate de autoritatea competenta .
(4) La cerere, persoanelor juridice care fabrica, asambleaza, caroseaza ori testeaza autovehicule sau remorci li se poate elibera pentru acestea autorizatii si numere pentru proba .
(5) Evidenta vehiculelor inmatriculate se tine la autoritatea competenta pe raza careia proprietarul isi are domiciliul, resedinta sau sediul .
________________________________________
Art. 14
(1) Tramvaiele, troleibuzele, mopedele, masinile si utilajele autopropulsate utilizate in lucrari de constructii, agricole, forestiere, tractoarele care nu se supun inmatricularii, precum si vehiculele cu tractiune animala se inregistreaza de catre consiliile locale, care tin si evidenta acestora.
(2) Categoriile de vehicule care nu sunt supuse inmatricularii sau inregistrarii, precum si cele care nu se supun inspectiei tehnice periodice se stabilesc prin ordin comun al ministrului transporturilor, constructiilor si turismului si al ministrului administratiei si internelor, care se publica in Monitorul Oficial al Romaniei, Partea I.
________________________________________
Art. 15
(1) Odata cu realizarea operatiunilor de inmatriculare a vehiculului, autoritatea competenta elibereaza proprietarului sau detinatorului mandatat un certificat de inmatriculare, conform categoriei sau subcategoriei din care face parte vehiculul respectiv, precum si placute cu numarul de inmatriculare.
(11)La cererea scrisa a proprietarului unui vehicul, in certificatul de inmatriculare sau de inregistrare se poate inscrie si o alta persoana decat proprietarul, specificandu-se calitatea in care aceasta poate utiliza vehiculul, in virtutea unui drept legal. In cazul in care proprietarul vehiculului este o societate de leasing, este obligatorie mentionarea in certificatul de inmatriculare sau de inregistrare si a datelor de identificare ale detinatorului mandatat.
(3) Pentru vehiculele prevazute la art. 13 alin. (2) si art. 14 alin. (1), autoritatea care le inregistreaza elibereaza proprietarilor acestora certificate si placute cu numere de inregistrare, conform categoriei sau subcategoriei din care fac parte vehiculele respective.
(4) Forma, dimensiunile si continutul certificatului de inmatriculare si ale certificatului de inregistrare se stabilesc prin ordin al ministrului administratiei si internelor, care se publica in Monitorul Oficial al Romaniei, Partea I.
(5) Este interzisa punerea in circulatie a unui vehicul, inmatriculat sau inregistrat, care nu are montate placute cu numarul de inmatriculare sau de inregistrare atribuite de autoritatea competenta ori daca acestea nu sunt conforme cu standardele in vigoare, precum si in cazul in care certificatul de inmatriculare sau de inregistrare este retinut, iar dovada inlocuitoare a acestuia este eliberata fara drept de circulatie sau termenul de valabilitate a expirat.
________________________________________
Art. 16
Inmatricularea, inregistrarea sau atribuirea numarului provizoriu ori pentru probe a unui vehicul se anuleaza de catre autoritatea care a efectuat-o, daca se constata ca au fost incalcate normele legale referitoare la aceste operatiuni .
________________________________________
Art. 17
(1) Radierea din evidenta a vehiculelor se face de catre autoritatea care a efectuat inmatricularea sau inregistrarea doar in cazul scoaterii definitive din circulatie a acestora, la cererea proprietarului, in urmatoarele cazuri:
a)proprietarul doreste retragerea definitiva din circulatie a vehiculului si face dovada depozitarii acestuia intr-un spatiu adecvat, detinut in conditiile legii;
b)proprietarul face dovada dezmembrarii, casarii sau predarii vehiculului la unitati specializate in vederea dezmembrarii;
c)la scoaterea definitiva din Romania a vehiculului respectiv;
d)in cazul furtului vehiculului.
(2) Radierea din evidenta a vehiculelor inregistrate, la trecerea acestora in proprietatea altei persoane, se face de catre autoritatea care a efectuat inregistrarea, la cererea proprietarului, in conditiile legii.
(3) Este interzisa circulatia pe drumurile publice a vehiculelor radiate din evidenta .
(4) Vehiculele declarate, potrivit legii, prin dispozitie a autoritatii administratiei publice locale, fara stapan sau abandonate se radiaza din oficiu in termen de 30 de zile de la primirea dispozitiei respective.
________________________________________
Art. 18
In cazul pierderii, furtului, schimbarii numelui ori deteriorarii certificatului de inmatriculare sau de inregistrare, proprietarul vehiculului respectiv este obligat sa solicite autoritatii competente eliberarea unui nou certificat de inmatriculare sau de inregistrare, in conditiile stabilite de autoritatea competenta, in termen de 30 de zile de la data declararii pierderii sau furtului, de la data schimbarii numelui ori de la data constatarii deteriorarii, dupa caz.
________________________________________
Art. 19
Procedura inmatricularii, inregistrarii, radierii si eliberarea autorizatiei de circulatie provizorie sau pentru probe a vehiculelor se stabilesc prin ordin al ministrului administratiei si internelor, care se publica in Monitorul Oficial al Romaniei, Partea I.
________________________________________
CAPITOLUL III: Conducatorii de vehicule
SECTIUNEA 1: Dispozitii generale
Art. 20
(1) Pentru a conduce pe drumurile publice autovehicule, tramvaie, tractoare folosite exclusiv la exploatarile agricole si forestiere sau masini autopropulsate, conducatorii acestora trebuie sa posede permis de conducere corespunzator.
(2) Permisele de conducere se elibereaza pentru urmatoarele categorii de vehicule: AM, A1, A2, A, B1, B, BE, C1, C1E, C, CE, D1, D1E, D, DE, Tr, Tb sau Tv.
(3) Descrierea categoriilor de vehicule prevazute la alin. (2), pentru care se elibereaza permise de conducere, este prevazuta in anexa nr. 1.
(4) Varsta minima pentru obtinerea permisului de conducere este de:
a)16 ani impliniti, pentru categoriile de vehicule AM, A1 si B1;
b)18 ani impliniti, pentru categoriile de vehicule A2, B, BE, C1, C1E si Tr;
c)20 de ani impliniti, daca persoana are o experienta de cel putin 2 ani de conducere a motocicletelor din categoria A2, sau 24 de ani impliniti, pentru motocicletele din categoria A;
d)21 de ani pentru categoriile de vehicule C, CE, D1 si D1E, precum si pentru triciclurile cu motor din categoria A;
e)24 de ani pentru categoriile de vehicule D, DE, Tb si Tv.
________________________________________
Art. 21
(1) Conducatorii de autovehicule sau de tramvaie trebuie sa aiba cunostintele si indemanarea necesare conducerii si sa fie apti din punct de vedere medical si psihologic.
(2) Conducatorii de autovehicule sau de tramvaie vor fi verificati periodic din punct de vedere medical si al capacitatilor psihologice, in conditiile stabilite de reglementarile in vigoare.
________________________________________
Art. 22
(1) Examinarea medicala se realizeaza in scopul certificarii starii de sanatate si a calitatilor fizice necesare unui conducator de autovehicul sau tramvai.
(2) Afectiunile medicale incompatibile cu calitatea de conducator de autovehicule sau tramvaie se stabilesc de catre Ministerul Sanatatii Publice si se aproba prin ordin al ministrului, care se publica in Monitorul Oficial al Romaniei, Partea I.
(3) Examinarea medicala se realizeaza in vederea:
a)aprobarii prezentarii la examen pentru obtinerea permisului de conducere;
b)obtinerii certificatului de atestare profesionala pentru conducatorii de autovehicule si de tramvaie stabiliti prin prezenta ordonanta de urgenta;
c)verificarii periodice, conform reglementarilor in vigoare.
(4) Examinarea medicala se realizeaza in unitati de asistenta medicala autorizate, existente la nivelul fiecarui judet, care au obligatia luarii in evidenta a solicitantului sau a conducatorului de autovehicul ori de tramvai de catre medicul de familie.
(5) Lista unitatilor de asistenta medicala autorizate se stabileste si se actualizeaza prin ordin al ministrului sanatatii publice, care se publica in Monitorul Oficial al Romaniei, Partea I.
(6) Medicul de familie, atunci cand constata ca o persoana din evidenta sa, care poseda permis de conducere, prezinta afectiuni medicale prevazute in ordinul ministrului sanatatii publice emis conform alin. (2), va solicita unitatii de asistenta, medicala autorizate examenul de specialitate necesar. In cazul in care unitatea de asistenta medicala autorizata a stabilit ca persoana este inapta medical pentru a conduce un autovehicul sau tramvai, va comunica aceasta imediat politiei rutiere pe a carei raza teritoriala isi desfasoara activitatea .
(7) Verificarea medicala se efectueaza in conditiile stabilite prin ordin al ministrului sanatatii publice, care se publica in Monitorul Oficial al Romaniei, Partea I.
(8) Permisul de conducere al persoanei care este declarata inapta medical sau psihologic pentru a conduce autovehicule ori tramvaie se retrage de catre politia rutiera si poate fi redobandit numai dupa incetarea motivului pentru care s-a luat aceasta masura.
(9) Avizul de apt sau inapt medical poate fi contestat doar pe baza unei expertize efectuate de institutiile medico-legale, la solicitarea si pe cheltuiala partilor interesate.
________________________________________
SECTIUNEA 2: Permisul de conducere
Art. 23
(1) Dreptul de a conduce un autovehicul sau tramvai pe drumurile publice il are numai persoana care poseda permis de conducere valabil, corespunzator categoriei ori subcategoriei din care face parte vehiculul respectiv, sau dovada inlocuitoare a acestuia cu drept de circulatie.
(2) Au dreptul de a conduce autovehicule sau tramvaie pe drumurile publice, in conditiile stabilite prin regulament, si persoanele care urmeaza un curs de pregatire practica, in vederea obtinerii permisului de conducere, numai in prezenta si sub supravegherea directa a unui instructor auto atestat in acest sens, precum si a examinatorului din cadrul autoritatii competente in timpul desfasurarii probelor practice ale examenului pentru obtinerea permisului de conducere pentru oricare dintre categoriile ori subcategoriile prevazute de lege .
(3) Pe parcursul activitatii de pregatire practica sau de examinare in vederea obtinerii permisului de conducere, instructorul auto atestat ori, dupa caz, examinatorul impreuna cu persoana pe care o supravegheaza sau o examineaza raspund pentru incalcarea de catre aceasta a regulilor de circulatie sau, dupa caz, pentru pagubele produse tertilor ca urmare a producerii unui accident de circulatie.
(31)Pregatirea teoretica si practica a persoanelor in vederea obtinerii permisului de conducere este precedata de o evaluare obligatorie a capacitatilor psihologice solicitate in activitatea de conducere a autovehiculelor sau tramvaielor. Evaluarea psihologica este obligatorie in vederea obtinerii certificatului de atestare profesionala pentru conducatorii de autovehicule si de tramvaie stabiliti prin prezenta ordonanta de urgenta .
(32)Conducatorii de autovehicule sau de tramvaie, detinatori ai certificatului de atestare profesionala, vor fi evaluati periodic din punct de vedere al capacitatilor psihologice solicitate in activitatea de conducere a autovehiculelor sau tramvaielor, in conditiile stabilite de reglementarile in vigoare.
(33)Evaluarea psihologica se efectueaza in conditiile stabilite prin ordin al ministrului transporturilor, constructiilor si turismului, in conditiile legii, care se publica in Monitorul Oficial al Romaniei, Partea I.
(34)Evaluarea psihologica se realizeaza in laboratoare de specialitate autorizate din cadrul institutiilor abilitate.
(35)Lista laboratoarelor de specialitate autorizate se stabileste si se actualizeaza prin ordin al ministrului transporturilor, constructiilor si turismului, care se publica in Monitorul Oficial al Romaniei, Partea I.
(4) Persoanele care solicita prezentarea la examen pentru obtinerea permisului de conducere sau a unor noi categorii ori subcategorii ale acestuia trebuie sa indeplineasca, potrivit legii, conditiile de varsta, sa fie apte din punct de vedere medical si sa faca dovada pregatirii teoretice si practice prin cursuri organizate de unitati autorizate, potrivit legii.
(5) Pregatirea teoretica si practica a persoanelor in vederea obtinerii permisului de conducere se efectueaza de catre profesori de legislatie rutiera si instructori auto atestati de autoritatea competenta, conform normelor metodologice aprobate prin ordin comun al ministrului transporturilor, constructiilor si turismului, al ministrului educatiei si cercetarii si al ministrului administratiei si internelor, care se publica in Monitorul Oficial al Romaniei, Partea I.
(6) Pot fi atestati ca profesori de legislatie sau instructori auto pentru pregatirea practica, fara scolarizare si sustinerea examenului de atestare, politistii rutieri cu grad de ofiter carora le-au incetat raporturile de serviciu si care si-au desfasurat activitatea neintrerupt in ultimii 10 ani in structurile politiei rutiere.
(7) Politistii rutieri care nu au grad de ofiter pot fi atestati ca instructori auto pentru pregatirea practica, daca indeplinesc conditiile prevazute la alin. (6).
(8) Programa de invatamant pe baza careia se organizeaza cursuri de pregatire, precum si metodologia de organizare si desfasurare a cursurilor in vederea obtinerii permisului de conducere se stabilesc prin ordin comun al ministrului educatiei si cercetarii, al ministrului transporturilor, constructiilor si turismului si al ministrului administratiei si internelor, care se publica in Monitorul Oficial al Romaniei, Partea I.
(9) Examenul pentru obtinerea permisului de conducere consta in sustinerea unei probe teoretice de verificare a cunostintelor si a unei probe practice de verificare a aptitudinilor si comportamentului, corespunzator categoriei de permis solicitat. Proba practica pentru categoria AM consta numai in verificarea aptitudinilor in poligoane special amenajate. Conditiile de obtinere a permisului de conducere se stabilesc prin regulament.
(10)Procedura de examinare pentru obtinerea permisului de conducere se stabileste prin ordin al ministrului administratiei si internelor, care se publica in Monitorul Oficial al Romaniei, Partea I.
________________________________________
Art. 231
(1) Persoanele cu domiciliul sau resedinta in Romania ori care dovedesc ca se afla la studii in Romania pentru o perioada de cel putin 6 luni pot solicita obtinerea permisului de conducere autoritatilor competente sa le examineze.
(2) Dovada existentei uneia dintre situatiile prevazute la alin. (1) se face cu documentele prevazute de actele normative care reglementeaza domiciliul, resedinta si actele de identitate ale cetatenilor romani, libera circulatie pe teritoriul Romaniei a cetatenilor statelor membre ale Uniunii Europene sau regimul strainilor in Romania, dupa caz.
________________________________________
Art. 24
(1) Examinarea pentru obtinerea permisului de conducere si eliberarea acestuia se realizeaza de catre autoritatea competenta pe raza careia solicitantii isi au domiciliul ori resedinta sau, in cazul celor aflati la studii in Romania, de catre autoritatea competenta pe raza careia se afla institutia de invatamant.
(2) Forma si continutul permisului de conducere se stabilesc prin ordin al ministrului administratiei si internelor, care se publica in Monitorul Oficial al Romaniei, Partea I.
(3) In localitatile in care autoritatea competenta autorizeaza desfasurarea cursurilor de pregatire si sustinerea examenului pentru obtinerea permisului de conducere, acestea se pot organiza, la cerere, si in limba minoritatii nationale respective.
(4) In cazul cetatenilor straini si al cetatenilor statelor membre ale Uniunii Europene care isi stabilesc domiciliul ori resedinta in Romania sau, dupa caz, se afla la studii in Romania, examinarea la proba teoretica pentru obtinerea permisului de conducere se poate efectua, la cerere, intr-o limba de circulatie internationala.
(5) Valabilitatea administrativa a permiselor de conducere, pe categorii de vehicule, este urmatoarea:
a)5 ani pentru permisele de conducere eliberate pentru vehiculele din categoriile C1, C1E, C, CE, D1, D1E, D, DE, Tr, Tb si Tv;
b)10 ani pentru permisele de conducere eliberate pentru vehiculele din categoriile AM, A1, A2, A, B, Bl si BE.
(51)In cazul pierderii, furtului sau al deteriorarii permiselor de conducere ori al schimbarii numelui titularului, autoritatile competente elibereaza, dupa caz, un duplicat a carui valabilitate nu poate depasi valabilitatea administrativa a documentului inlocuit sau alt permis de conducere .
(52)Eliberarea unui nou permis de conducere cu o noua valabilitate administrativa se realizeaza la expirarea valabilitatii documentului, dupa efectuarea examinarii medicale prevazute la art. 22.
(53)In cazurile prevazute la alin. (51) si (52), eliberarea permiselor de conducere respective se realizeaza fara sustinerea unui nou examen, in conditiile stabilite prin ordin al ministrului administratiei si internelor, care se publica in Monitorul Oficial al Romaniei, Partea I.
(6) Nu are dreptul sa se prezinte la examen pentru obtinerea permisului de conducere persoana care a fost condamnata, prin hotarare judecatoreasca ramasa definitiva, pentru o infractiune la regimul circulatiei pe drumurile publice sau pentru o infractiune de omor, lovire sau vatamare cauzatoare de moarte, vatamare corporala grava, produsa ca urmare a incalcarii unei reguli de circulatie, cu exceptia cazurilor cand a intervenit una dintre situatiile prevazute la art. 116 alin. (1).
________________________________________
Art. 241
(1) Permisele de conducere se elibereaza dupa cum urmeaza:
a)pentru categoriile C1, C, D1 si D – conducatorilor auto care detin permis de conducere categoria B si care au promovat examenul corespunzator categoriei solicitate;
b)pentru categoriile BE, C1E, CE, D1E si DE – conducatorilor auto care detin permis de conducere pentru categoriile B, C1, C, D1, respectiv D si care au promovat examenul corespunzator categoriei solicitate.
(2) Permisele de conducere dau dreptul de a conduce vehicule pe drumurile publice, dupa cum urmeaza:
a)permisele de conducere eliberate pentru categoriile C1E, CE, D1E sau DE sunt valabile pentru ansamblurile de vehicule din categoria BE;
b)permisele de conducere eliberate pentru categoria CE sunt valabile pentru categoria DE, daca titularii detin permis de conducere pentru categoria D;
c)permisele de conducere eliberate pentru categoria CE, respectiv categoria DE sunt valabile pentru ansamblurile de vehicule din categoria C1E, respectiv categoria D1E;
d)permisele de conducere eliberate pentru orice categorie sunt valabile pentru vehiculele din categoria AM;
e)permisele de conducere eliberate pentru categoria A2 sunt valabile si pentru categoria A1;
f)permisele de conducere eliberate pentru categoriile A, B, C sau D sunt valabile pentru categoriile A1, A2, B1, C1, respectiv D1;
g)permisele de conducere eliberate pentru categoria B sunt valabile pentru triciclurile cu motor avand o putere de peste 15 kW, cu conditia ca detinatorii permiselor sa aiba varsta de 21 de ani impliniti.
(3) Persoanele care poseda permis de conducere categoria B au dreptul de a conduce ansamblurile de vehicule prevazute la lit. f) pct. 3 din anexa nr. 1, in cazul in care ansamblul depaseste 3.500 kg, numai daca fac dovada ca au absolvit un curs de formare in cadrul unei unitati autorizate de pregatire a conducatorilor de vehicule.
________________________________________
Art. 25
(1) Pentru conducatorii de autovehicule sau tramvaie care au o vechime mai mica de un an de la obtinerea permisului de conducere se stabilesc prin regulament reguli suplimentare de circulatie.
(2) Autovehiculele conduse de persoanele prevazute la alin. (1) vor purta un semn distinctiv, in conditiile stabilite prin regulament.
________________________________________
Art. 26
Proprietarii sau detinatorii mandatati de autovehicule care efectueaza transport public de persoane sau de marfuri periculoase sunt obligati sa asigure testarea anuala a conducatorilor de autovehicule atestati profesional, in scopul insusirii corecte si al respectarii de catre acestia a dispozitiilor legale care reglementeaza circulatia pe drumurile publice.
________________________________________
Art. 28
Evidenta permiselor de conducere retinute si a sanctiunilor aplicate conducatorilor de autovehicule sau tramvaie se tine de catre politia rutiera, in conditii stabilite prin ordin al ministrului internelor si reformei administrative.
________________________________________
CAPITOLUL IV: Semnalizarea rutiera
Art. 29
(1) Circulatia pe drumurile publice se desfasoara in conformitate cu regulile de circulatie si cu respectarea semnificatiei semnalizarii rutiere realizate prin mijloacele de semnalizare, semnalele si indicatiile politistului rutier care dirijeaza circulatia, semnalele speciale de avertizare luminoase sau sonore, de semnalizare temporara si semnalele conducatorilor de vehicule.
(2) Participantii la trafic sunt obligati sa respecte si semnalele politistilor de frontiera, ale indrumatorilor de circulatie ai Ministerului Apararii Nationale, ale organelor fiscale din cadrul Agentiei Nationale de Administrare Fiscala aflati in indeplinirea atributiilor de serviciu, ale agentilor cailor ferate, ale persoanelor desemnate pentru dirijarea circulatiei pe sectoarele de drum pe care se executa lucrari de reabilitare a acestora, ale membrilor patrulelor scolare de circulatie care actioneaza in imediata apropiere a unitatilor de invatamant, precum si ale nevazatorilor, potrivit prevederilor din regulament.
________________________________________
Art. 30
(1) Mijloacele de semnalizare rutiera sunt:
a)sistemele de semnalizare luminoasa sau sonora;
b)indicatoarele;
c)marcajele;
d)alte dispozitive speciale.
(2) Mijloacele de semnalizare rutiera se constituie intr-un sistem unitar, se realizeaza si se instaleaza astfel incat sa fie observate cu usurinta si de la o distanta adecvata, atat pe timp de zi, cat si pe timp de noapte, de cei carora li se adreseaza si trebuie sa fie in deplina concordanta intre ele, precum si intr-o stare tehnica de functionare corespunzatoare.
(3) Semnalele luminoase pentru dirijarea circulatiei in intersectii au urmatoarele semnificatii:
a)semnalul de culoare verde permite trecerea;
b)semnalul de culoare rosie interzice trecerea;
c)semnalul de culoare galbena impreuna cu cel de culoare rosie interzic trecerea.
(4) Mijloacele de semnalizare rutiera, precum si alte dispozitive speciale de acest fel se asigura, se instaleaza si se intretin prin grija administratorului drumului public respectiv ori al caii ferate, dupa caz. Instalarea mijloacelor de semnalizare rutiera si a dispozitivelor speciale se executa numai cu avizul prealabil al politiei rutiere.
(5) Mijloacele de semnalizare si presemnalizare a intersectiilor dintre doua drumuri de categorii diferite se asigura, se instaleaza si se intretin de catre administratorul fiecarui drum, cu respectarea modului de reglementare a circulatiei stabilit in nodul rutier respectiv.
(6) Mijloacele de semnalizare rutiera pot fi insotite si de dispozitive speciale de avertizare.
(7) Se interzic:
a)amplasarea, in zona drumului public, de constructii, panouri sau dispozitive ce pot fi confundate cu indicatoarele sau cu instalatiile ce servesc la semnalizarea rutiera ori realizarea de amenajari sau alte obstacole care sunt de natura sa limiteze vizibilitatea ori eficacitatea acestora, sa stanjeneasca participantii la trafic sau sa le distraga atentia, punand in pericol siguranta circulatiei;
b)lipirea de afise, inscriptii sau inscrisuri pe indicatoarele ori dispozitivele ce servesc la semnalizarea rutiera, inclusiv pe suporturile acestora.
________________________________________
Art. 31
Participantii la trafic trebuie sa respecte regulile de circulatie, semnalele, indicatiile si dispozitiile politistului rutier, precum si semnificatia diferitelor tipuri de mijloace de semnalizare rutiera, in urmatoarea ordine de prioritate:
a)semnalele, indicatiile si dispozitiile politistului rutier;
b)semnalele speciale de avertizare, luminoase sau sonore ale autovehiculelor, prevazute la art. 32 alin. (2) lit. a) si b);
c)semnalizarea temporara care modifica regimul normal de desfasurare a circulatiei;
d)semnalele luminoase sau sonore;
e)indicatoarele;
f)marcajele;
g)regulile de circulatie.
________________________________________
Art. 32
(1) Semnalele speciale de avertizare luminoase sunt emise intermitent de dispozitivele de iluminare montate pe autovehicule si au urmatoarele semnificatii:
a)lumina rosie obliga participantii la trafic sa opreasca in directia de mers cat mai aproape de marginea drumului;
b)lumina albastra obliga participantii la trafic sa acorde prioritate de trecere;
c)lumina galbena obliga participantii la trafic sa circule cu atentie.
(2) Sunt autorizate sa utilizeze semnale speciale de avertizare luminoase:
a)pentru lumina rosie – autovehiculele apartinand politiei si pompierilor;
b)pentru lumina albastra – autovehiculele apartinand politiei, jandarmeriei, politiei de frontiera, Agentiei Nationale de Administrare Fiscala, serviciului de ambulanta sau medicina legala, protectiei civile, Ministerului Apararii Nationale care insotesc coloane militare, unitatilor speciale ale Serviciului Roman de Informatii si ale Serviciului de Protectie si Paza, Administratiei Nationale a Penitenciarelor din cadrul Ministerului Justitiei, precum si autovehiculele de serviciu ale procurorilor din Ministerul Public, atunci cand se deplaseaza in actiuni de interventie sau in misiuni care au caracter de urgenta;
c)pentru lumina galbena – autovehiculele cu mase si/sau dimensiuni de gabarit depasite ori care insotesc asemenea vehicule, cele care transporta anumite marfuri sau substante periculoase, cele destinate intretinerii, repararii ori verificarii unor lucrari efectuate in partea carosabila sau executarii unor lucrari de drumuri, curateniei strazilor, deszapezirii sau tractarii, transportului si depanarii autovehiculelor ramase in pana sau avariate, precum si tractoarele care tracteaza utilajele agricole si tehnologice cu dimensiuni de gabarit depasite.
(3) Autovehiculele prevazute la alin. (2) lit. a) si b) trebuie sa fie echipate si cu mijloace speciale sonore de avertizare.
(4) Pe autovehiculele apartinand politiei si pe cele prevazute la alin. (2) lit. c) pot fi instalate si dispozitive luminoase cu mesaje variabile, destinate participantilor la trafic.
(41)Pe autovehiculele Agentiei Nationale de Administrare Fiscala, inscriptionate vizibil cu denumirea si sigla institutiei din care fac parte, pot fi instalate dispozitive luminoase cu mesaje variabile, de care se poate face uz pentru oprirea in trafic a autovehiculelor in scopul exercitarii atributiilor de control specifice, potrivit legii.
(5) Mijloacele speciale de avertizare, luminoase sau sonore, se certifica sau se omologheaza de autoritatea competenta, potrivit legii. Conditiile de utilizare a acestora se stabilesc prin regulament.
________________________________________
Art. 33
(1) Semnalizarea si amenajarile rutiere necesare pe drumurile publice se asigura de catre administratorul drumului respectiv si se efectueaza numai cu avizul politiei rutiere.
(2) Semnalizarea lucrarilor care se executa pe drumurile publice este obligatorie si se efectueaza de catre executantul lucrarilor, cu avizul politiei rutiere, astfel incat aceasta sa asigure deplasarea in siguranta a tuturor participantilor la trafic, conform reglementarilor in vigoare.
(3) Semnalizarea si amenajarile rutiere se definesc si se realizeaza in conditiile stabilite prin regulament, in conformitate cu reglementarile tehnice in vigoare.
________________________________________
Art. 34
Conditiile de circulatie pe viaducte si in tunele, precum si semnalizarea acestora se stabilesc prin regulament, in conformitate cu reglementarile tehnice in vigoare.
________________________________________
CAPITOLUL V: Reguli de circulatie
SECTIUNEA 1: Obligatiile participantilor la trafic
Art. 35
(1) Participantii la trafic trebuie sa aiba un comportament care sa nu afecteze fluenta si siguranta circulatiei, sa nu puna in pericol viata sau integritatea corporala a persoanelor si sa nu aduca prejudicii proprietatii publice ori private.
(2) Participantii la trafic sunt obligati ca, la cererea politistului rutier, sa inmaneze acestuia documentul de identitate sau, dupa caz, permisul de conducere, documentul de inmatriculare ori de inregistrare a vehiculului condus, documentele referitoare la bunurile transportate, precum si alte documente prevazute de lege .
(3) In exercitarea atributiilor care ii revin, politistul rutier are dreptul sa verifice vehiculul, precum si identitatea conducatorului sau a pasagerilor aflati in interiorul acestuia atunci cand exista indicii despre savarsirea unei fapte de natura contraventionala sau penala.
(4) In exercitarea atributiilor de dirijare a circulatiei rutiere, politistii rutieri sunt obligati sa poarte uniforma cu inscrisuri si insemne distinctive.
(41)Functionarii din cadrul Agentiei Nationale de Administrare Fiscala, care in scopul exercitarii atributiilor de control specifice efectueaza semnale de oprire pentru conducatorii autovehiculelor, sunt obligati sa poarte uniforma cu inscrisuri si insemne distinctive si mijloace de protectie fluorescent-reflectorizante pe fond de culoare rosie, stabilite prin hotarare a Guvernului.
(5) Politistii de frontiera, indrumatorii de circulatie ai Ministerului Apararii, agentii cailor ferate, personalul autorizat din zona lucrarilor pe drumurile publice, precum si membrii patrulelor scolare de circulatie sunt obligati ca, pe timpul exercitarii atributiilor, sa poarte echipament de protectie-avertizare fluorescent-reflectorizant.
(6) Conducatorii autovehiculelor cu masa maxima autorizata mai mare de 3,5 tone sunt obligati sa poarte echipament de protectie-avertizare fluorescent-reflectorizant atunci cand executa interventii la vehiculul care se afla pe partea carosabila a drumului public.
(7) Nevazatorii sunt obligati sa poarte in deplasarea pe drumurile publice baston de culoare alba.
________________________________________
Art. 36
(1) Conducatorii de autovehicule si persoanele care ocupa locuri prevazute prin constructie cu centuri sau dispozitive de siguranta omologate trebuie sa le poarte in timpul circulatiei pe drumurile publice, cu exceptia cazurilor prevazute in regulament.
(2) Pe timpul deplasarii pe drumurile publice, conducatorii motocicletelor, mopedelor si persoanele transportate pe acestea au obligatia sa poarte casca de protectie omologata.
(3) Conducatorilor de vehicule le este interzisa folosirea telefoanelor mobile atunci cand acestia se afla in timpul mersului, cu exceptia celor prevazute cu dispozitive tip A«maini libereA».
________________________________________
Art. 37
(1) Conducatorii de vehicule sunt obligati sa opreasca imediat, pe acostament sau, in lipsa acestuia, cat mai aproape de marginea drumului sau bordura trotuarului, in sensul de deplasare, la apropierea si la trecerea autovehiculelor cu regim de circulatie prioritara care au in functiune mijloacele speciale de avertizare luminoasa de culoare rosie si sonore.
(2) Conducatorii de vehicule sunt obligati sa reduca viteza, sa circule cat mai aproape de marginea drumului in sensul de deplasare si sa acorde prioritate la trecerea autovehiculelor cu regim de circulatie prioritara care au in functiune mijloacele speciale de avertizare luminoasa de culoare albastra si sonore.
(3) In situatiile prevazute la alin. (1) si (2), pietonilor le sunt interzise traversarea si circulatia pe carosabil pana la trecerea vehiculelor respective.
________________________________________
Art. 38
Conducatorii vehiculelor, cu exceptia celor trase sau impinse cu mana, instructorii auto atestati sa efectueze instruirea practica a persoanelor pentru obtinerea permisului de conducere, precum si examinatorul autoritatii competente, in timpul desfasurarii probelor practice ale examenului pentru obtinerea permisului de conducere, sunt obligati sa se supuna testarii aerului expirat si/sau recoltarii probelor biologice in vederea stabilirii alcoolemiei ori a consumului de produse sau substante stupefiante ori a medicamentelor cu efecte similare acestora, la solicitarea politistului rutier.
________________________________________
Art. 39
Proprietarul sau detinatorul mandatat al unui vehicul este obligat sa comunice politiei rutiere, la cererea acesteia si in termenul solicitat, identitatea persoanei careia i-a incredintat vehiculul pentru a fi condus pe drumurile publice.A»
________________________________________
Art. 40
Regulile de circulatie pe drumurile publice aplicabile autovehiculelor destinate transporturilor de marfuri, celor cu mase sau cu dimensiuni de gabarit depasite ori care transporta marfuri sau produse periculoase se stabilesc prin regulament, in conformitate cu reglementarile in vigoare.
________________________________________
SECTIUNEA 2: Reguli pentru circulatia vehiculelor
SUBSECTIUNEA 1: Pozitii in timpul mersului si circulatia pe benzi
Art. 41
(1) Vehiculele si animalele, atunci cand circula pe drumurile publice pe care le este permis accesul, trebuie conduse pe partea din dreapta a drumului public, in sensul de circulatie, cat mai aproape de marginea partii carosabile, cu respectarea semnificatiei semnalizarii rutiere si a regulilor de circulatie.
(2) Numerotarea benzilor de circulatie pe fiecare sens se efectueaza in ordine crescatoare de la marginea din partea dreapta a drumului catre axa acestuia. In cazul autostrazilor, banda de urgenta nu intra in numerotarea benzilor de circulatie.
(3) Daca un drum este prevazut cu o pista speciala destinata circulatiei bicicletelor, acestea vor fi conduse numai pe pista respectiva.
________________________________________
Art. 42
Cand circulatia se desfasoara pe doua sau mai multe benzi pe sens, acestea se folosesc de catre conducatorii de vehicule in functie de intensitatea traficului si viteza de deplasare, avand obligatia sa revina pe prima banda ori de cate ori acest lucru este posibil, daca aceasta nu este destinata vehiculelor lente sau transportului public de persoane .
________________________________________
Art. 43
(1) Daca un drum este prevazut cu o banda destinata vehiculelor lente sau transportului public de persoane, semnalizata ca atare, acestea vor circula numai pe banda respectiva.
(2) Conducatorul de vehicul care circula pe banda situata langa marginea partii carosabile trebuie sa acorde prioritate de trecere vehiculelor care efectueaza transport public de persoane numai atunci cand conducatorii acestora semnalizeaza intentia de a reintra in trafic din statiile prevazute cu alveole si s-au asigurat ca prin manevra lor nu pun in pericol siguranta celorlalti participanti la trafic.
________________________________________
SUBSECTIUNEA 2: Mijloacele de avertizare folosite de conducatorii de vehicule
Art. 44
(1) In circulatia pe drumurile publice conducatorii de vehicule pot folosi, in conditiile prevazute de regulament, mijloacele de avertizare sonora si luminoasa aflate in dotare si omologate.
(2) In circulatia pe autostrazi, pe drumurile expres si pe cele nationale europene (E) conducatorii de autovehicule sunt obligati sa foloseasca si in timpul zilei luminile de intalnire.
(3) Conducatorii motocicletelor si mopedelor sunt obligati sa foloseasca luminile de intalnire pe toata durata deplasarii acestora pe drumurile publice.
(4) In circulatia pe drumurile publice se interzice detinerea la vedere, montarea si folosirea mijloacelor speciale de avertizare sonora si luminoasa pe si in alte autovehicule decat cele prevazute la art. 32 alin. (2), precum si detinerea, montarea sau folosirea pe autovehicule a sistemelor care perturba buna functionare a dispozitivelor de supraveghere a traficului.
(5) Conducatorii de autovehicule pot fi avertizati de politia rutiera in legatura cu prezenta in trafic a dispozitivelor de masurare a vitezei, prin mass-media sau panouri de avertizare. Conducatorii de autovehicule pot folosi mijloace proprii de detectare a dispozitivelor de masurare a vitezei.
________________________________________
SUBSECTIUNEA 3: Depasirea
Art. 45
(1) Depasirea este manevra prin care un vehicul trece inaintea altui vehicul ori pe langa un obstacol, aflat pe acelasi sens de circulatie, prin schimbarea directiei de mers si iesirea de pe banda de circulatie sau din sirul de vehicule in care s-a aflat initial.
(2) Conducatorul vehiculului care se angajeaza in depasire trebuie sa se asigure ca vehiculul care circula in fata sau in spatele lui nu a initiat o asemenea manevra.
(3) Atunci cand prin manevra de depasire se trece peste axa care separa sensurile de circulatie, conducatorii de vehicule trebuie sa se asigure ca din sens opus nu se apropie un vehicul si ca dispun de spatiu suficient pentru a reintra pe banda initiala, unde au obligatia sa revina dupa efectuarea manevrei de depasire.
(4) Nu constituie depasire, in sensul alin. (1), situatia in care un vehicul circula mai repede pe una dintre benzi decat vehiculele care circula pe alta banda in acelasi sens de circulatie.
(5) Depasirea se efectueaza numai pe partea stanga a vehiculului depasit. Tramvaiul sau vehiculul al carui conducator a semnalizat intentia si s-a incadrat corespunzator parasirii sensului de mers spre stanga se depaseste prin partea dreapta.
(6) Tramvaiul aflat in mers poate fi depasit si pe partea stanga atunci cand drumul este cu sens unic sau cand intre sina din dreapta si marginea trotuarului nu exista spatiu suficient.
________________________________________
Art. 46
Obligatiile conducatorilor vehiculelor care efectueaza depasirea si ale conducatorilor vehiculelor care sunt depasite, precum si cazurile in care depasirea este interzisa se stabilesc prin regulament.
________________________________________
SUBSECTIUNEA 4: Trecerea pe langa vehiculele care circula din sens opus
Art. 47
Conducatorii vehiculelor care circula din sensuri opuse trebuie sa pastreze intre vehicule o distanta laterala suficienta si sa circule cat mai aproape de marginea din dreapta a benzii de circulatie respective.
________________________________________
SUBSECTIUNEA 5: Viteza si distanta dintre vehicule
Art. 48
Conducatorul de vehicul trebuie sa respecte regimul legal de viteza si sa o adapteze in functie de conditiile de drum, astfel incat sa poata efectua orice manevra in conditii de siguranta.
________________________________________
Art. 49
(1) Limita maxima de viteza in localitati este de 50 km/h.
(2) Pe anumite sectoare de drum din interiorul localitatilor, administratorul drumului poate stabili, pentru autovehiculele din categoriile A si B, si limite de viteza superioare, dar nu mai mult de 80 km/h. Limitele de viteza mai mari de 50 km/h se stabilesc numai cu avizul politiei rutiere.
(3) Pe anumite sectoare de drum, tinand seama de imprejurari si de intensitatea circulatiei, administratorul drumului, cu avizul politiei rutiere, poate stabili si limite de viteza inferioare, dar nu mai putin de 10 km/h pentru tramvaie si de 30 km/h pentru toate autovehiculele.
(4) Limitele maxime de viteza in afara localitatilor sunt:
a)pe autostrazi – 130 km/h;
b)pe drumurile expres sau pe cele nationale europene (E) – 100 km/h;
c)pe celelalte categorii de drumuri – 90 km/h.
________________________________________
Art. 50
(1) Vitezele maxime admise in afara localitatilor pentru categoriile si subcategoriile de autovehicule prevazute la art. 15 alin. (2) sunt urmatoarele:
a)130 km/h pe autostrazi, 100 km/h pe drumurile expres sau pe cele nationale europene (E) si 90 km/h pe celelalte categorii de drumuri, pentru autovehiculele din categoriile A si B;
b)110 km/h pe autostrazi, 90 km/h pe drumurile expres sau pe cele nationale europene (E) si 80 km/h pe celelalte categorii de drumuri, pentru autovehiculele din categoriile C, D si subcategoria D1;
c)90 km/h pe autostrazi, 80 km/h pe drumurile expres sau pe cele nationale europene (E) si 70 km/h pentru celelalte categorii de drumuri, pentru autovehiculele din subcategoriile A1, B1 si C1;
d)45 km/h, pentru tractoare si mopede.
(2) Viteza maxima admisa in afara localitatilor pentru autovehiculele care tracteaza remorci sau semiremorci este cu 10 km/h mai mica decat viteza maxima admisa pentru categoria din care face parte autovehiculul tragator.
(3) Viteza maxima admisa pentru autovehicule cu mase si/sau gabarite depasite ori care transporta produse periculoase este de 40 km/h in localitati, iar in afara localitatilor de 70 km/h.
(4) Viteza maxima admisa in afara localitatilor pentru autovehiculele ai caror conducatori au mai putin de un an practica de conducere sau pentru persoanele care efectueaza pregatirea practica in vederea obtinerii permisului de conducere este cu 20 km/h mai mica decat viteza maxima admisa pentru categoria din care fac parte autovehiculele conduse.
________________________________________
Art. 51
Conducatorul unui vehicul care circula in spatele altuia are obligatia de a pastra o distanta suficienta fata de acesta, pentru evitarea coliziunii.
________________________________________
Art. 52
(1) Este interzisa desfasurarea de concursuri, antrenamente ori intreceri pe drumurile publice, cu exceptia celor autorizate de administratorul drumului respectiv si avizate de politia rutiera.
(2) Organizatorii concursurilor, antrenamentelor ori intrecerilor autorizate sunt obligati sa ia toate masurile necesare pentru desfasurarea in siguranta a acestora, precum si pentru protectia celorlalti participanti la trafic.
(3) In caz de producere a unui eveniment rutier, ca urmare a neindeplinirii atributiilor prevazute la alin. (2), organizatorii acestora raspund administrativ, contraventional, civil sau penal, dupa caz.
________________________________________
Art. 53
Autoritatile publice locale, cu autorizatia administratorului drumului public si cu avizul politiei rutiere sau la solicitarea acesteia, sunt obligate sa ia masuri pentru realizarea de amenajari rutiere destinate circulatiei pietonilor, biciclistilor, vehiculelor cu tractiune animala si calmarii traficului, semnalizate corespunzator, in apropierea unitatilor de invatamant, pietelor, targurilor, spitalelor, precum si in zonele cu risc sporit de accidente.
________________________________________
SUBSECTIUNEA 6: Reguli referitoare la manevre
Art. 54
(1) Conducatorul de vehicul care executa o manevra de schimbare a directiei de mers, de iesire dintr-un rand de vehicule stationate sau de intrare intr-un asemenea rand, de trecere pe o alta banda de circulatie sau de virare spre dreapta ori spre stanga sau care urmeaza sa efectueze o intoarcere ori sa mearga cu spatele este obligat sa semnalizeze din timp si sa se asigure ca o poate face fara sa perturbe circulatia sau sa puna in pericol siguranta celorlalti participanti la trafic.
(2) Semnalizarea schimbarii directiei de mers trebuie sa fie mentinuta pe intreaga durata a manevrei.
________________________________________
SUBSECTIUNEA 7: Intersectii si obligatia de a ceda trecerea
Art. 55
Intersectiile sunt:
a)cu circulatie nedirijata;
b)cu circulatie dirijata. In aceasta categorie sunt incluse si intersectiile in care circulatia se desfasoara in sens giratoriu.
________________________________________
Art. 56
La apropierea de o intersectie conducatorul de vehicul trebuie sa circule cu o viteza care sa ii permita oprirea, pentru a acorda prioritate de trecere participantilor la trafic care au acest drept .
________________________________________
Art. 57
(1) La intersectiile cu circulatie nedirijata, conducatorul de vehicul este obligat sa cedeze trecerea vehiculelor care vin din partea dreapta, in conditiile stabilite prin regulament.
(2) La intersectiile cu circulatie dirijata, conducatorul de vehicul este obligat sa respecte semnificatia indicatoarelor, culoarea semaforului sau indicatiile ori semnalele politistului rutier.
(3) Patrunderea unui vehicul intr-o intersectie este interzisa daca prin aceasta se produce blocarea intersectiei.
(4) In intersectiile cu sens giratoriu, semnalizate ca atare, vehiculele care circula in interiorul acestora au prioritate fata de cele care urmeaza sa patrunda in intersectie.
________________________________________
Art. 58
In cazul vehiculelor care patrund intr-o intersectie dintre un drum inchis circulatiei publice si un drum public, au prioritate acele vehicule care circula pe drumul public.
________________________________________
Art. 59
(1) In intersectiile cu circulatie nedirijata, conducatorul de vehicul este obligat sa acorde prioritate de trecere vehiculelor care circula pe sine. Acestea pierd prioritatea de trecere cand efectueaza virajul spre stanga sau cand semnalizarea rutiera din acea zona stabileste o alta regula de circulatie.
(2) In intersectii, conducatorii vehiculelor care vireaza spre stanga sunt obligati sa acorde prioritate de trecere vehiculelor cu care se intersecteaza si care circula din partea dreapta.
(3) In intersectiile cu circulatie dirijata prin indicatoare de prioritate, regula prioritatii de dreapta se respecta numai in cazul in care doua vehicule urmeaza sa se intalneasca, fiecare intrand in intersectie de pe un drum semnalizat cu un indicator avand aceeasi semnificatie de prioritate sau de pierdere a prioritatii.
(4) Cand un semafor cu trei culori are o lumina verde intermitenta suplimentara, montata la acelasi nivel cu lumina verde normala a semaforului, sub forma unei sageti verzi pe fond negru, cu varful spre dreapta, aprinderea acesteia semnifica permisiunea pentru vehicule de a-si continua drumul in directia indicata de sageata, indiferent de culoarea semaforului electric, cu conditia acordarii prioritatii de trecere vehiculelor si pietonilor care au drept de circulatie.
________________________________________
SUBSECTIUNEA 8: Trecerea la nivel cu calea ferata
Art. 60
(1) Participantii la trafic trebuie sa dea dovada de prudenta sporita la apropierea si traversarea liniilor de cale ferata curenta sau industriala, dupa caz.
(2) La trecerea la nivel cu o cale ferata curenta, prevazuta cu bariere sau semibariere, conducatorii de vehicule sunt obligati sa opreasca in dreptul indicatorului ce obliga la oprire, daca acestea sunt in curs de coborare ori in pozitie orizontala si/sau semnalele sonore si luminoase care anunta apropierea trenului sunt in functiune.
(3) La trecerea la nivel cu o cale ferata industriala, semnalizata corespunzator, conducatorii de vehicule sunt obligati sa se conformeze semnificatiei semnalelor agentului de cale ferata.
________________________________________
SUBSECTIUNEA 9: Autovehicule cu regim de circulatie prioritara
Art. 61
(1) Au regim de circulatie prioritara numai autovehiculele prevazute la art. 32 alin. (2) lit. a) si b), atunci cand se deplaseaza in actiuni de interventie sau in misiuni care au caracter de urgenta. Pentru a avea prioritate de trecere, aceste autovehicule trebuie sa aiba in functiune semnalele luminoase si sonore.
(2) Conducatorii autovehiculelor apartinand institutiilor prevazute la art. 32 alin. (2) lit. a) si b) pot incalca regimul legal de viteza sau alte reguli de circulatie, cu exceptia celor care reglementeaza trecerea la nivel cu calea ferata, atunci cand se deplaseaza in actiuni de interventie sau in misiuni care au caracter de urgenta.
(3) Cand pe drumul public circulatia este dirijata de un politist rutier, conducatorii autovehiculelor prevazute la alin. (1) trebuie sa respecte semnalele, indicatiile si dispozitiile acestuia.
________________________________________
Art. 62
(1) La intrarea in intersectiile unde lumina rosie a semaforului este in functiune ori indicatoarele obliga la acordarea prioritatii de trecere, conducatorii autovehiculelor prevazute la art. 61 alin. (1) trebuie sa reduca viteza si sa circule cu atentie sporita pentru evitarea producerii unor accidente de circulatie, in caz contrar urmand sa raspunda potrivit legii.
(2) Cand doua autovehicule cu regim de circulatie prioritara, care se deplaseaza in misiune avand semnalele luminoase si sonore in functiune, se apropie de o intersectie, venind din directii diferite, vehiculul care circula din partea dreapta are prioritate.
________________________________________
SUBSECTIUNEA 10: Oprirea, stationarea si parcarea
Art. 63
(1) Se considera oprire imobilizarea voluntara a unui vehicul pe drumul public, pe o durata de cel mult 5 minute. Peste aceasta durata, imobilizarea se considera stationare.
(2) Nu se considera oprire:
a)imobilizarea vehiculului atat timp cat este necesara pentru imbarcarea sau debarcarea unor persoane, daca prin aceasta manevra nu a fost perturbata circulatia pe drumul public respectiv;
b)imobilizarea autovehiculului avand o masa totala maxima autorizata de pana la 3,5 tone, atat timp cat este necesar pentru operatiunea de distribuire a marfurilor alimentare la unitatile comerciale.
(3) Pentru autovehiculele care transporta marfuri, altele decat cele prevazute la alin. (2) lit. b), administratorul drumului public impreuna cu autoritatile administratiei publice locale, cu avizul politiei rutiere, vor stabili programe sau intervale orare pe timpul noptii, in care oprirea sau stationarea este permisa pentru distribuirea marfurilor.
(4) Se considera parcare stationarea vehiculelor in spatii special amenajate sau stabilite si semnalizate corespunzator.
(5) Vehiculul oprit sau stationat pe partea carosabila trebuie asezat langa si in paralel cu marginea acesteia, pe un singur rand, daca printr-un alt mijloc de semnalizare nu se dispune altfel. Motocicletele fara atas, mopedele si bicicletele pot fi oprite sau stationate si cate doua, una langa alta.
________________________________________
Art. 64
(1) Politia rutiera poate dispune ridicarea vehiculelor stationate neregulamentar pe partea carosabila. Ridicarea si depozitarea vehiculelor in locuri special amenajate se realizeaza de catre administratiile publice locale sau de catre administratorul drumului public, dupa caz.
(2) Contravaloarea cheltuielilor pentru ridicarea, transportul si depozitarea vehiculului stationat neregulamentar se suporta de catre detinatorul acestuia.
(3) Ridicarea vehiculelor dispusa de politia rutiera in conditiile prevazute la alin. (1) se realizeaza potrivit procedurii stabilite prin regulament.
________________________________________
Art. 65
Cazurile si conditiile in care oprirea, stationarea sau parcarea pe drumul public este permisa se stabilesc prin regulament, in conformitate cu prevederile prezentei ordonante de urgenta.
________________________________________
SUBSECTIUNEA 11: Circulatia vehiculelor destinate transportului de marfuri sau transportului public de persoane
Art. 66
(1) Atestatul profesional este obligatoriu pentru conducatorul autovehiculului care efectueaza transport de marfuri periculoase, transport public de persoane, transport in cont propriu de persoane cu microbuze si autobuze, transporturi agabaritice, precum si pentru autovehiculele de transport marfa cu masa maxima autorizata mai mare de 3,5 tone, care circula in trafic intern si international.
(2) Prevederile alin. (1) nu se aplica conducatorilor de autovehicule apartinand Ministerului Internelor si Reformei Administrative, Ministerului Apararii, Serviciului Roman de Informatii si Serviciului de Protectie si Paza .
(3) Conditiile de obtinere a certificatului de atestare profesionala se aproba prin ordin al ministrului transporturilor, constructiilor si turismului, in conformitate cu prevederile legale in vigoare.
(4) Certificatul de atestare profesionala care confera titularului dreptul de a efectua activitatea pentru care a fost eliberat este valabil numai insotit de permisul de conducere corespunzator categoriei din care face parte vehiculul condus.
________________________________________
Art. 67
Se interzice transportul pe drumurile publice al marfurilor si produselor periculoase in vehicule care nu au dotarile si echipamentele necesare sau care nu indeplinesc conditiile tehnice si de agreere prevazute in Acordul european referitor la transportul rutier international al marfurilor periculoase (A.D.R.), incheiat la Geneva la 30 septembrie 1957, la care Romania a aderat prin Legea nr. 31/1994, ori pentru care conducatorul vehiculului nu detine certificat A.D.R. corespunzator.
________________________________________
Art. 68
(1) Autovehiculul care transporta marfuri sau produse periculoase poate circula pe drumurile publice numai in conditiile prevazute de reglementarile in vigoare.
(2) Vehiculele care, prin constructie sau datorita incarcaturii transportate, depasesc masa si/sau gabaritul prevazute de normele legale pot circula pe drumul public numai pe traseele stabilite de administratorul drumului public sau, dupa caz, de autoritatile administratiei publice locale, cu respectarea prevederilor legale in vigoare.
________________________________________
Art. 69
Autovehiculele cu mase si/sau gabarite depasite, cele care transporta marfuri sau produse periculoase, precum si cele de insotire trebuie sa aiba montate semnalele speciale de avertizare cu lumina galbena, prevazute la art. 32 alin. (1) lit. c), iar conducatorii acestora trebuie sa le mentina in functiune pe toata perioada deplasarii pe drumul public.
________________________________________
SECTIUNEA 3: Reguli pentru alti participanti la trafic
Art. 70
(1) Pentru a conduce un moped pe drumurile publice, conducatorul acestuia trebuie sa aiba varsta de cel putin 16 ani.
(2) Pentru a conduce o bicicleta pe drumurile publice, conducatorul acesteia trebuie sa aiba varsta de cel putin 14 ani.
(3) Bicicletele si mopedele care circula pe drumurile publice trebuie sa fie echipate cu mijloace de iluminare si dispozitive reflectorizant-fluorescente. Este interzisa circulatia acestora pe timp de noapte fara aceste mijloace si dispozitive in stare de functionare.
________________________________________
Art. 71
(1) Sunt interzise accesul si deplasarea vehiculelor cu tractiune animala, a masinilor si utilajelor autopropulsate utilizate in lucrari de constructii, agricole si forestiere, a animalelor de povara, de tractiune sau de calarie, precum si a animalelor izolate sau in turma pe drumurile nationale, in municipii si pe drumurile la inceputul carora exista indicatoare de interzicere a accesului.
(2) Autoritatile administratiei publice locale au obligatia sa amenajeze, cu acordul administratorului drumului public si avizul politiei rutiere, drumuri laterale, cai de acces catre aceste drumuri, precum si locuri de traversare a drumurilor publice destinate circulatiei animalelor si vehiculelor prevazute la alin. (1), semnalizate corespunzator.
(3) Pentru a circula pe drumurile publice pe care accesul le este permis, animalele, vehiculele trase sau impinse cu mana, animalele de povara, de tractiune si de calarie vor avea cate un conducator, iar vehiculele cu tractiune animala vor fi echipate si cu mijloace de iluminare si dispozitive reflectorizant-fluorescente, in conformitate cu prevederile regulamentului.
________________________________________
Art. 72
(1) Pietonii sunt obligati sa se deplaseze numai pe trotuar, iar in lipsa acestuia, pe acostamentul din partea stanga a drumului, in directia lor de mers. Cand si acostamentul lipseste, pietonii sunt obligati sa circule cat mai aproape de marginea din partea stanga a partii carosabile, in directia lor de mers.
(2) Pietonii au prioritate de trecere fata de conducatorii de vehicule numai atunci cand sunt angajati in traversarea drumurilor publice prin locuri special amenajate, marcate si semnalizate corespunzator, ori la culoarea verde a semaforului destinat pietonilor.
(3) Traversarea drumului public de catre pietoni se face perpendicular pe axa acestuia, numai prin locurile special amenajate si semnalizate corespunzator, iar in lipsa acestora, in localitati, pe la coltul strazii, numai dupa ce s-au asigurat ca o pot face fara pericol pentru ei si pentru ceilalti participanti la trafic.
(4) Pietonii surprinsi si accidentati ca urmare a traversarii prin locuri nepermise, la culoarea rosie a semaforului destinat acestora, sau a nerespectarii altor obligatii stabilite de normele rutiere poarta intreaga raspundere a accidentarii lor, in conditiile in care conducatorul vehiculului respectiv a respectat prevederile legale privind circulatia prin acel sector.
(5) Sunt asimilate pietonilor persoanele care conduc un scaun rulant de constructie speciala, cele care conduc vehicule destinate exclusiv tragerii sau impingerii cu mana, precum si cele care se deplaseaza pe patine sau dispozitive cu role.
(6) Se excepteaza de la respectarea regulilor stabilite pentru pietoni politistul rutier si persoanele care se afla pe platforma drumului public si sunt autorizate, in exercitarea atributiilor de serviciu, sa indrume sau sa dirijeze circulatia rutiera, in conditiile stabilite prin regulament.
(7) Este interzisa ocuparea trotuarelor cu vehicule imobilizate, iar cand aceasta este permisa, conform indicatoarelor sau marcajelor, latimea minima a trotuarului lasat la dispozitia pietonilor trebuie sa fie de cel putin un metru.
________________________________________
Art. 73
Regulile privind circulatia pe drumurile publice a bicicletelor, vehiculelor cu tractiune animala, a conducatorilor de coloane militare, cortegii, grupuri organizate, precum si de animale se stabilesc prin regulament.
________________________________________
SECTIUNEA 4: Circulatia pe autostrazi
Art. 74
(1) Pe autostrazi este interzisa circulatia pietonilor, a autovehiculelor cu gabarite sau mase depasite, fara autorizatie speciala de transport eliberata de administratorul drumului public, conform reglementarilor in vigoare, a vehiculelor cu tractiune animala, a animalelor, a vehiculelor trase sau impinse cu mana, a bicicletelor si mopedelor, a tractoarelor si masinilor autopropulsate pentru lucrari agricole, precum si a vehiculelor care, prin constructie sau din alte cauze, nu pot depasi viteza de 50 km/h.
(2) De asemenea, pe autostrazi sunt interzise invatarea conducerii unui vehicul, incercarile prototipurilor de sasiuri si de autovehicule, manifestatiile, defilarile, caravanele publicitare, antrenamentele si competitiile sportive de orice fel, precum si cortegiile.
(3) Se interzice circulatia, oprirea sau stationarea autovehiculelor pe banda de urgenta, cu exceptia cazurilor justificate, precum si a autovehiculelor cu regim de circulatie prioritar.
(4) Circulatia autovehiculelor destinate transportului public de persoane sau de marfuri se efectueaza, de regula, numai pe banda marginala din partea dreapta a autostrazii, in sensul de mers.
________________________________________
SECTIUNEA 5: Obligatii in caz de accident
Art. 75
Accidentul de circulatie este evenimentul care intruneste cumulativ urmatoarele conditii:
a)s-a produs pe un drum deschis circulatiei publice ori si-a avut originea intr-un asemenea loc;
b)a avut ca urmare decesul, ranirea uneia sau a mai multor persoane ori avarierea a cel putin unui vehicul sau alte pagube materiale;
c)in eveniment a fost implicat cel putin un vehicul in miscare;
________________________________________
Art. 76
(1) Vehiculele inmatriculate sau inregistrate, cu exceptia celor cu tractiune animala, care circula pe drumurile publice, trebuie sa aiba asigurare obligatorie pentru raspundere civila in caz de pagube produse tertilor prin accidente de circulatie, conform legii.
(2) Politia rutiera dispune masura retinerii certificatului de inmatriculare sau inregistrare si retragerea placutelor cu numarul de inmatriculare sau de inregistrare a vehiculelor neasigurate, aflate in trafic, eliberand dovada fara drept de circulatie.
(3) Daca detinatorul vehiculului nu face dovada asigurarii acestuia, dupa 30 de zile de la data aplicarii masurii prevazute la alin. (2), politia rutiera dispune radierea din evidenta a vehiculului.
________________________________________
Art. 77
(1) Conducatorul unui vehicul implicat intr-un accident de circulatie in urma caruia a rezultat moartea sau vatamarea integritatii corporale ori a sanatatii unei persoane este obligat sa ia masuri de anuntare imediata a politiei, sa nu modifice sau sa stearga urmele accidentului si sa nu paraseasca locul faptei .
(2) Orice persoana care este implicata sau are cunostinta de producerea unui accident de circulatie in urma caruia a rezultat moartea sau vatamarea integritatii corporale ori a sanatatii uneia sau a mai multor persoane, precum si in situatia in care in eveniment este implicat un vehicul care transporta marfuri periculoase este obligata sa anunte de indata politia si sa apeleze numarul national unic pentru apeluri de urgenta 112, existent in retelele de telefonie din Romania.
(3) Este interzis oricarei persoane sa schimbe pozitia vehiculului implicat intr-un accident de circulatie in urma caruia a rezultat moartea sau vatamarea integritatii corporale ori a sanatatii uneia sau a mai multor persoane, sa modifice starea locului sau sa stearga urmele accidentului fara incuviintarea politiei care cerceteaza accidentul .
________________________________________
Art. 78
(1) Conducatorului de autovehicul sau tramvai, instructorului auto atestat care se afla in procesul de instruire practica a unei persoane pentru obtinerea permisului de conducere, precum si examinatorului autoritatii competente in timpul desfasurarii probelor practice ale examenului pentru obtinerea permisului de conducere sau pentru oricare dintre categoriile ori subcategoriile acestuia, implicati intr-un accident de circulatie, le este interzis consumul de alcool sau de substante ori produse stupefiante sau medicamente cu efecte similare acestora dupa producerea evenimentului si pana la testarea concentratiei alcoolului in aerul expirat sau recoltarea probelor biologice.
(2) In situatia in care nu sunt respectate dispozitiile alin. (1), se considera ca rezultatele testului sau ale analizei probelor biologice recoltate reflecta starea conducatorului, a instructorului auto sau a examinatorului respectiv in momentul producerii accidentului.
________________________________________
Art. 79
(1) Conducatorii de vehicule implicati intr-un accident de circulatie in urma caruia au rezultat numai avarierea vehiculelor si/sau alte pagube materiale sunt obligati:
a)sa scoata imediat vehiculele in afara partii carosabile ori, daca starea vehiculelor nu permite acest lucru, sa le deplaseze cat mai aproape de bordura sau acostament, semnalizandu-le prezenta;
b)sa se prezinte la unitatea de politie competenta pe raza careia s-a produs accidentul in termen de cel mult 24 de ore de la producerea evenimentului pentru intocmirea documentelor de constatare.
(2) Se excepteaza de la obligatiile prevazute la alin. (1) lit. b):
a)conducatorii vehiculelor care incheie o constatare amiabila de accident, in conditiile legii;
b)conducatorul de vehicul care detine o asigurare facultativa de avarii auto, iar accidentul de circulatie a avut ca rezultat numai avarierea propriului vehicul.
________________________________________
Art. 80
(1) Proprietarul, detinatorul mandatat sau conducatorul auto al carui autovehicul, remorca ori tramvai a fost avariat in alte imprejurari decat intr-un accident de circulatie este obligat sa se prezinte in 24 de ore de la constatare la unitatea de politie pe raza careia s-a produs evenimentul, pentru intocmirea documentelor de constatare.
(2) Persoanele prevazute la alin. (1) sunt exceptate de la obligatia prezentarii la unitatea de politie daca exista o asigurare facultativa in baza careia pot fi despagubite pentru avarierea vehiculelor respective.
________________________________________
Art. 801
In situatiile prevazute la art. 79 si 80, repararea vehiculelor se face pe baza documentului de constatare eliberat de unitatea de politie sau, dupa caz, de societatile din domeniul asigurarilor.
________________________________________
Art. 802
Persoanele fizice sau juridice autorizate sa execute lucrari de reparatii la vehicule avariate au obligatia sa tina evidenta proprie a reparatiilor executate, potrivit legii, si sa comunice de indata, la cererea politiei rutiere, datele inregistrate solicitate de aceasta.
________________________________________
Art. 81
(1) In vederea intocmirii dosarelor pentru despagubire, la solicitarea societatilor din domeniul asigurarilor, autoritatea care are in evidenta vehiculele inmatriculate sau inregistrate comunica acestora datele referitoare la proprietarii sau detinatorii mandatati ai vehiculelor.
(2) La solicitarea Comisiei de Supraveghere a Asigurarilor sau a societatilor din domeniul asigurarilor, politia rutiera comunica acestora copii ale documentelor de constatare a evenimentelor.
(3) La solicitarea politiei rutiere, societatile din domeniul asigurarilor comunica in termenul stabilit de aceasta copii ale documentelor referitoare la constatarile amiabile de accidente inregistrate in evidenta acestora sau alte date expres cerute, in conditiile legii.
________________________________________
SECTIUNEA 6: Circulatia autovehiculelor in traficul international
Art. 82
(1) Autovehiculele si remorcile inmatriculate in Romania pot trece frontiera de stat pe drumurile publice, daca indeplinesc conditiile cerute pentru a fi admise in circulatia internationala, iar conducatorii lor poseda permis de conducere valabil in conditiile stabilite prin tratatele la care Romania este parte sau care este eliberat de autoritatile competente ale statelor membre ale Uniunii Europene ori Spatiului Economic European sau a carui valabilitate este recunoscuta in aceste state pe baza de reciprocitate.
(2) Autovehiculele si remorcile inmatriculate in alte state pot trece frontiera de stat si pot circula pe drumurile publice din Romania, daca indeplinesc conditiile tehnice prevazute in Conventia asupra circulatiei rutiere, incheiata la Viena la 8 noiembrie 1968 si ratificata de Romania prin Decretul nr. 318/1980, dar numai pe perioada cat sunt asigurate pentru cazurile de raspundere civila ca urmare a prejudiciilor produse prin accidente de autovehicule.
(4) Autovehiculele si remorcile inmatriculate in alte state, detinute de persoane care au sediul sau domiciliul in Romania, pot fi conduse pe drumurile publice pe o perioada de maximum 90 de zile de la introducerea acestora in tara, daca sunt asigurate pentru cazurile de raspundere civila ca urmare a pagubelor produse prin accidente de circulatie.
(5) Persoanele care si-au stabilit domiciliul ori resedinta sau, dupa caz, au rezidenta normala in Romania pot sa isi inmatriculeze autovehiculele sau remorcile la autoritatea competenta pe raza careia au domiciliul, resedinta sau, dupa caz, rezidenta normala.
(6) Autovehiculele inmatriculate in statele care nu sunt semnatare ale Conventiei asupra circulatiei rutiere, prevazuta la alin. (2), sunt obligate sa poarte in partea din spate semnul distinctiv al statului care a efectuat inmatricularea.
________________________________________
Art. 83
(1) Au dreptul sa conduca autovehicule pe drumurile publice din Romania, daca indeplinesc conditiile prevazute la art. 20 si art. 23 alin. (1), titularii permiselor de conducere nationale valabile, eliberate de autoritatile:
a)statelor membre ale Conventiei asupra circulatiei rutiere, prevazuta la art. 82 alin. (2);
b)statelor membre ale Uniunii Europene;
c)statelor cu care Romania a incheiat un tratat privind recunoasterea reciproca a permiselor de conducere auto.
(2) Pentru a conduce un autovehicul pe teritoriul Romaniei, persoanele care sunt titulare ale unui permis de conducere national eliberat de autoritatile unui stat care nu este membru al Conventiei asupra circulatiei rutiere si nici membru al Uniunii Europene ori cu care Romania nu a incheiat un tratat privind recunoasterea reciproca a permiselor de conducere auto trebuie sa posede si permis de conducere international.
(3) Permisele de conducere nationale eliberate de autoritatile prevazute la alin. (1), precum si cele a caror valabilitate este recunoscuta de Romania in mod unilateral, detinute de persoane care au domiciliul, resedinta sau rezidenta normala in Romania, pot fi preschimbate cu documente similare romanesti, in conditiile stabilite prin ordin al ministrului internelor si reformei administrative, care se publica in Monitorul Oficial al Romaniei, Partea
________________________________________
 
CAPITOLUL VI: Infractiuni si pedepse
Art. 84
Nerespectarea dispozitiilor privind circulatia pe drumurile publice, care intruneste elementele constitutive ale unei infractiuni, atrage raspunderea penala si se sanctioneaza potrivit prezentei ordonante de urgenta.
________________________________________
Art. 85
(1) Punerea in circulatie sau conducerea pe drumurile publice a unui autovehicul sau tramvai, neinmatriculat sau neinregistrat, se pedepseste cu inchisoare de la unu la 3 ani.
(2) Punerea in circulatie sau conducerea pe drumurile publice a unui autovehicul sau tramvai cu numar fals de inmatriculare sau de inregistrare se pedepseste cu inchisoare de la unu la 5 ani.
(3) Tractarea unei remorci neinmatriculate sau neinregistrate ori cu numar fals de inmatriculare sau de inregistrare se pedepseste cu inchisoare de la 3 luni la 2 ani sau cu amenda.
(4) Conducerea pe drumurile publice a unui autovehicul sau tractarea unei remorci ale carei placute cu numarul de inmatriculare sau de inregistrare au fost retrase sau a unui vehicul inmatriculat in alt stat, care nu are drept de circulatie in Romania, se pedepseste cu inchisoare de la 6 luni la 2 ani.
________________________________________
Art. 86
(1) Conducerea pe drumurile publice a unui autovehicul ori a unui tramvai de catre o persoana care nu poseda permis de conducere se pedepseste cu inchisoare de la unu la 5 ani.
(2) Conducerea pe drumurile publice a unui autovehicul sau tramvai de catre o persoana al carei permis de conducere este necorespunzator categoriei sau subcategoriei din care face parte vehiculul respectiv sau al carei permis i-a fost retras sau anulat ori careia exercitarea dreptului de a conduce i-a fost suspendata sau care nu are dreptul de a conduce autovehicule in Romania se pedepseste cu inchisoare de la 6 luni la 3 ani sau cu amenda.
(3) Cu pedeapsa prevazuta la alin. (2) se sanctioneaza si persoana care incredinteaza cu stiinta un autovehicul sau tramvai, pentru conducerea pe drumurile publice, unei persoane care se afla in una dintre situatiile prevazute la alin. (1) sau (2) sau unei persoane care sufera de o boala psihica ori se afla sub influenta alcoolului sau a unor produse ori substante stupefiante sau a medicamentelor cu efecte similare acestora.
________________________________________
Art. 87
(1) Conducerea pe drumurile publice a unui autovehicul sau tramvai de catre o persoana care are o imbibatie alcoolica de peste 0,80 g/l alcool pur in sange se pedepseste cu inchisoare de la unu la 5 ani.
(2) Cu pedeapsa prevazuta la alin. (1) se sanctioneaza si persoana care conduce un autovehicul sau un tramvai si care se afla sub influenta unor substante ori produse stupefiante sau medicamente cu efecte similare acestora.
(3) Substantele sau produsele stupefiante, precum si medicamentele cu efecte similare acestora se stabilesc de catre Ministerul Sanatatii Publice, iar lista acestora se publica in Monitorul Oficial al Romaniei, Partea I.
(4) Daca persoana aflata in una dintre situatiile prevazute la alin. (1) sau (2) efectueaza transport public de persoane, transport de substante sau produse periculoase ori se afla in procesul de instruire practica a unei persoane pentru obtinerea permisului de conducere sau in timpul desfasurarii probelor practice ale examenului pentru obtinerea permisului de conducere, pedeapsa este inchisoare de la 2 la 7 ani.
(5) Refuzul, impotrivirea ori sustragerea conducatorului unui autovehicul sau al unui tramvai ori a instructorului auto, aflat in procesul de instruire, sau a examinatorului autoritatii competente, aflat in timpul desfasurarii probelor practice ale examenului pentru obtinerea permisului de conducere, de a se supune recoltarii probelor biologice sau testarii aerului expirat, in vederea stabilirii alcoolemiei ori a prezentei de produse sau substante stupefiante ori a medicamentelor cu efecte similare acestora, se pedepseste cu inchisoare de la 2 la 7 ani.
________________________________________
Art. 88
(1) Recoltarea probelor biologice se face in unitatile de asistenta medicala autorizate sau in institutii medico-legale si se efectueaza numai in prezenta unui reprezentant al politiei rutiere.
(2) Stabilirea concentratiei de alcool sau a prezentei in organism de substante ori produse stupefiante sau a medicamentelor cu efecte similare acestora se face in institutiile medico-legale autorizate, in conformitate cu normele metodologice elaborate de Ministerul Sanatatii Publice.
(3) Stabilirea prezentei alcoolului in aerul expirat sau testarea preliminara a prezentei in organism a substantelor ori produselor stupefiante sau a medicamentelor cu efecte similare acestora se face de catre politia rutiera, cu ajutorul unor mijloace tehnice certificate.
(4) Stabilirea concentratiei de alcool in aerul expirat se face de catre politia rutiera, cu ajutorul unui mijloc tehnic omologat si verificat metrologic.
(5) Persoana care conduce un autovehicul sau tramvai, testata de politistul rutier cu un mijloc tehnic certificat si depistata ca avand o concentratie de pana la 0,40 mg/l alcool pur in aerul expirat, poate solicita acestuia sa i se recolteze probe biologice de catre unitatile sau institutiile medicale prevazute la alin. (1), in vederea stabilirii imbibatiei de alcool in sange.
(6) Persoana care conduce un autovehicul sau tramvai, testata cu un mijloc tehnic certificat ca avand o concentratie de peste 0,40 mg/l alcool pur in aerul expirat, este obligata sa se supuna recoltarii probelor biologice sau testarii cu un mijloc tehnic omologat si verificat metrologic.
(7) Conducatorilor de autovehicule sau tramvaie, testati in trafic cu un mijloc tehnic certificat, care indica prezenta, in produsele biologice, a unor substante sau produse stupefiante ori a medicamentelor cu efecte similare acestora, li se recolteaza obligatoriu probe biologice.
________________________________________
Art. 89
(1) Parasirea locului accidentului de catre conducatorul vehiculului sau de catre instructorul auto, aflat in procesul de instruire, sau de examinatorul autoritatii competente, aflat in timpul desfasurarii probelor practice ale examenului pentru obtinerea permisului de conducere, implicat intr-un accident de circulatie in urma caruia a rezultat uciderea sau vatamarea integritatii corporale ori a sanatatii uneia sau mai multor persoane ori daca accidentul s-a produs ca urmare a unei infractiuni, fara incuviintarea politiei care efectueaza cercetarea locului faptei, se pedepseste cu inchisoare de la 2 la 7 ani.
(2) Cu pedeapsa prevazuta la alin. (1) se sanctioneaza si fapta oricarei persoane de a modifica starea locului sau de a sterge urmele accidentului de circulatie din care a rezultat uciderea sau vatamarea integritatii corporale ori a sanatatii uneia sau mai multor persoane, fara acordul echipei de cercetare la fata locului.
(3) Nu constituie infractiune fapta conducatorului de vehicul care, in lipsa altor mijloace de transport, el insusi transporta persoanele ranite la cea mai apropiata unitate sanitara in masura sa acorde asistenta medicala necesara si la care a declarat datele personale de identitate si numarul de inmatriculare sau inregistrare a vehiculului condus, consemnate intr-un registru special, daca se inapoiaza imediat la locul accidentului.
(4) Nu constituie infractiunea de parasire a locului accidentului fapta conducatorului autovehiculului cu regim de circulatie prioritara, daca acesta anunta de indata politia si dupa terminarea misiunii se prezinta la sediul unitatii de politie pe a carei raza de competenta s-a produs accidentul, in vederea intocmirii documentelor de constatare.
(5) Nu constituie infractiune parasirea locului accidentului, daca victima paraseste locul faptei, iar conducatorul de vehicul anunta imediat evenimentul la cea mai apropiata unitate de politie.
________________________________________
Art. 90
(1) Fapta conducatorului de vehicul sau a instructorului auto, aflat in procesul de instruire, ori a examinatorului autoritatii competente, aflat in timpul desfasurarii probelor practice ale examenului pentru obtinerea permisului de conducere, de a consuma alcool, produse ori substante stupefiante sau medicamente cu efecte similare acestora, dupa producerea unui accident de circulatie care a avut ca rezultat uciderea sau vatamarea integritatii corporale ori a sanatatii uneia sau mai multor persoane, pana la recoltarea probelor biologice ori pana la testarea cu un mijloc tehnic omologat si verificat metrologic sau pana la stabilirea cu un mijloc tehnic certificat a prezentei acestora in aerul expirat, se pedepseste cu inchisoare de la unu la 5 ani.
(2) Nu constituie infractiune consumul de medicamente cu efecte similare produselor sau substantelor stupefiante, dupa producerea accidentului de circulatie si pana la sosirea politiei la fata locului, daca acestea sunt administrate de personal medical autorizat, in cazul in care acestea sunt impuse de starea de sanatate sau de vatamarea corporala a conducatorului auto.
________________________________________
 
Art. 91
Neindeplinirea de catre unitatea de asistenta medicala autorizata care a efectuat examenul de specialitate a obligatiei de a comunica politiei rutiere faptul ca o persoana a fost declarata inapta pentru a conduce un autovehicul sau tramvai, daca s-a produs un accident de circulatie care a avut ca rezultat uciderea sau vatamarea integritatii corporale ori a sanatatii uneia sau mai multor persoane, ca urmare a afectiunilor medicale ale conducatorului de vehicul, se pedepseste cu amenda.
________________________________________
Art. 92
(1) Fapta savarsita cu intentie de a sustrage, distruge, degrada ori de a aduce in stare de neintrebuintare indicatoarele, semafoarele, amenajarile rutiere sau crearea de obstacole pe partea carosabila se pedepseste cu inchisoare de la 6 luni la 2 ani sau cu amenda.
(2) Cu pedeapsa prevazuta la alin. (1) se sanctioneaza instalarea de mijloace de semnalizare rutiera sau modificarea pozitiilor acestora, fara autorizatie eliberata de autoritatile competente, de natura sa induca in eroare participantii la trafic.
(3) Organizarea sau participarea, in calitate de conducator de vehicul sau de animale, la intreceri neautorizate pe drumurile publice se pedepseste cu inchisoare de la 3 luni la 2 ani sau cu amenda.
(4) Cu pedeapsa prevazuta la alin. (3) se sanctioneaza blocarea cu intentie a drumului public, daca se pune in pericol siguranta circulatiei ori se aduce atingere dreptului la libera circulatie a celorlalti participanti la trafic.
(5) Lasarea fara supraveghere pe partea carosabila a drumurilor publice a unui vehicul care transporta produse sau substante periculoase se pedepseste cu inchisoare de la 3 la 7 ani.
________________________________________
Art. 93
(1) Indeplinirea defectuoasa sau neindeplinirea atributiilor de verificare tehnica ori inspectie tehnica periodica a autovehiculelor, remorcilor sau tramvaielor ori a celor referitoare la efectuarea unor reparatii sau interventii tehnice de catre persoanele care au asemenea atributii, daca din cauza starii tehnice a vehiculului s-a produs un accident de circulatie care a avut ca rezultat uciderea sau vatamarea integritatii corporale ori a sanatatii unei persoane, se pedepseste conform legii penale.
(2) Repararea autovehiculelor, remorcilor, tramvaielor sau mopedelor avand urme de avarii, fara documentele de constatare eliberate de politia rutiera sau, dupa caz, de societatile din domeniul asigurarilor, se pedepseste cu inchisoare de la 3 luni la 2 ani sau cu amenda.
________________________________________
Art. 94
(1) Efectuarea unor lucrari de construire, modificare, modernizare sau reabilitare a drumului public si amplasarea unor constructii, panouri sau reclame publicitare in zona drumului, fara autorizatie de constructie eliberata in conditiile legii, se pedepsesc cu inchisoare de la 6 luni la 3 ani sau cu amenda.
(2) Cu pedeapsa prevazuta la alin. (1) se sanctioneaza si persoana care nu respecta conditiile stabilite in autorizatia de constructie, eliberata in conditiile legii, pentru amenajarea accesului rutier la drumul public, in cazul constructiilor amplasate in zona acestuia.
(3) Persoana autorizata de administratorul caii ferate care nu ia masurile corespunzatoare pentru semnalizarea trecerilor la nivel cu calea ferata se pedepseste cu inchisoare de la 3 luni la 2 ani sau cu amenda.
(4) Cu pedeapsa prevazuta la alin. (3) se sanctioneaza si persoana autorizata de catre administratorul unui drum public sau de catre executantul unei lucrari pe partea carosabila, care nu ia masurile corespunzatoare pentru semnalizarea obstacolelor sau a lucrarilor pe drumurile publice, daca prin aceasta s-a produs un accident de circulatie din care au rezultat victime omenesti sau pagube materiale.
________________________________________
 
CAPITOLUL VII: Raspunderea contraventionala
Art. 95
(1) Incalcarea dispozitiilor prezentei ordonante de urgenta, altele decat cele care intrunesc elementele constitutive ale unei infractiuni, constituie contraventie si se sanctioneaza cu avertisment ori cu amenda ca sanctiune principala si, dupa caz, cu una dintre sanctiunile contraventionale complementare prevazute la art. 96 alin. (2).
(2) Avertismentul consta in atentionarea verbala sau scrisa a contravenientului, insotita de recomandarea de a respecta dispozitiile legale.
(4) Sanctiunile contraventionale prevazute la alin. (1) se stabilesc si se aplica contravenientilor, persoane fizice ori juridice.
________________________________________
Art. 96
(1) Sanctiunile contraventionale complementare au ca scop inlaturarea unei stari de pericol si preintampinarea savarsirii altor fapte interzise de lege si se aplica prin acelasi proces-verbal prin care se aplica si sanctiunea principala a amenzii sau avertismentului.
(2) Sanctiunile contraventionale complementare sunt urmatoarele:
a)aplicarea punctelor de penalizare;
b)suspendarea exercitarii dreptului de a conduce, pe timp limitat;
c)confiscarea bunurilor destinate savarsirii contraventiilor prevazute in prezenta ordonanta de urgenta ori folosite in acest scop;
d)imobilizarea vehiculului;
e)radierea din oficiu a inmatricularii sau inregistrarii vehiculului, in cazurile prevazute la art. 17 alin. (4);
(3) Pentru incalcarea unor norme la regimul circulatiei, pe langa sanctiunea principala sau, dupa caz, una dintre sanctiunile contraventionale complementare prevazute la alin. (2) lit. c), d) si f), in cazurile prevazute la art. 108 alin. (1) se aplica si un numar de 2, 3, 4 sau 6 puncte de penalizare.
(4) In cazul cumulului de 15 puncte de penalizare suspendarea exercitarii dreptului de a conduce se dispune de catre seful politiei rutiere din judetul sau municipiul Bucuresti care il are in evidenta pe titularul permisului de conducere .
(5) Confiscarea se dispune de catre politia rutiera prin procesul-verbal de constatare a contraventiei, odata cu aplicarea sanctiunii amenzii.
(6) Sunt supuse confiscarii:
a)mijloacele speciale de avertizare luminoase si sonore detinute, montate si folosite pe alte autovehicule decat cele prevazute la art. 32 alin. (2) si (3);
b)dispozitivele care perturba functionarea mijloacelor tehnice de supraveghere a traficului;
c)placutele cu numarul de inmatriculare sau de inregistrare care nu corespund standardelor in vigoare si care sunt montate pe vehicule;
(7) Imobilizarea unui vehicul consta in scoaterea acestuia in afara partii carosabile, pe acostament sau cat mai aproape de marginea drumului, si punerea lui in imposibilitate de miscare prin folosirea unor dispozitive tehnice sau a altor mijloace de blocare.
(8) Imobilizarea unui vehicul se dispune de catre politistul rutier, ca urmare a savarsirii de catre conducatorul acestuia a uneia dintre faptele prevazute la art. 117 alin. (1).
________________________________________
Art. 97
(1) In cazurile prevazute in prezenta ordonanta de urgenta, politistul rutier dispune si una dintre urmatoarele masuri tehnico-administrative:
a)retinerea permisului de conducere si/sau a certificatului de inmatriculare ori de inregistrare sau, dupa caz, a dovezii inlocuitoare a acestora;
b)retragerea permisului de conducere, a certificatului de inmatriculare sau inregistrare ori a placutelor cu numarul de inmatriculare sau de inregistrare;
c)anularea permisului de conducere .
d)ridicarea vehiculelor stationate neregulamentar.
(2) Retinerea permisului de conducere ori a certificatului de inmatriculare sau de inregistrare se face de catre politistul rutier, de regula odata cu constatarea faptei, eliberandu-se titularului o dovada inlocuitoare cu sau fara drept de circulatie.
(3) Perioada in care titularul permisului de conducere nu are dreptul de a conduce un autovehicul sau tramvai se considera suspendare, conform dispozitiilor art. 96 alin. (2) lit. b).
(4) Retragerea permisului de conducere se dispune de catre politia rutiera daca titularul acestuia a fost declarat inapt pentru a conduce vehicule pe drumurile publice de catre o unitate de asistenta medicala autorizata.
(5) Anularea permisului de conducere se dispune de catre politia rutiera pe a carei raza de competenta s-a produs una dintre faptele prevazute la art. 114.
(6) Procedura aplicarii masurilor tehnico-administrative se stabileste prin regulament.
________________________________________
Art. 98
(1) Amenzile contraventionale se stabilesc in cuantumul determinat de valoarea numarului punctelor-amenda aplicate.
(2) Un punct-amenda reprezinta valoric 10% din salariul minim brut pe economie, stabilit prin hotarare a Guvernului.
(3) Contraventiilor prevazute in prezenta ordonanta de urgenta li se stabilesc clase de sanctiuni carora le corespunde un numar de puncte-amenda, in functie de gravitatea faptelor si de pericolul social pe care acestea il prezinta.
(4) Clasele de sanctiuni sunt urmatoarele:
a)clasa I – 2 sau 3 puncte-amenda;
b)clasa a II-a – 4 sau 5 puncte-amenda;
c)clasa a III-a – de la 6 la 8 puncte-amenda;
d)clasa a IV-a – de la 9 la 20 puncte-amenda;
e)clasa a V-a – de la 21 la 100 puncte-amenda.
(5) Contraventiile prevazute la clasa a V-a de sanctiuni se aplica persoanelor juridice.
________________________________________
Art. 99
(1) Constituie contraventii si se sanctioneaza cu amenda prevazuta in clasa I de sanctiuni urmatoarele fapte savarsite de catre persoane fizice:
1.conducerea unui autovehicul in mod nejustificat cu o viteza cu cel putin 10 km/h sub limita minima obligatorie stabilita pe tronsonul de drum respectiv;
2.nerespectarea obligatiei de semnalizare a manevrei de schimbare a directiei de mers;
3.nerespectarea de catre pietoni a normelor privind circulatia pe drumurile publice;
4.neindeplinirea obligatiei proprietarului sau a utilizatorului de autovehicul de a solicita documentul de constatare a avariilor produse acestuia in alte imprejurari decat in urma unui accident de circulatie;
5.nerespectarea normelor privind circulatia pe drumurile publice de catre conducatorii coloanelor militare, ai grupurilor organizate autorizate si cortegiilor;
6.nerespectarea semnificatiei semnalului luminos intermediar de forma uneia sau a unor sageti de culoare galbena ori alba cu varful orientat in jos spre dreapta, care anunta schimbarea semnalului de culoare verde in cazul benzilor cu circulatie reversibila;
7.conducerea unui vehicul avariat peste termenul de 30 de zile de la data eliberarii documentului de constatare a avariei;
8.nerespectarea obligatiei pasagerilor aflati intr-un autovehicul de a purta, in timpul deplasarii pe drumurile publice, centura sau dispozitivele de siguranta omologate;
9.nerespectarea obligatiei de catre persoana transportata pe motocicleta sau pe moped de a purta, in timpul deplasarii pe drumurile publice, casca de protectie omologata;
10.nerespectarea obligatiei conducatorului de vehicul de a lasa liber traseul tramvaiului la apropierea acestuia, cand drumul are o singura banda;
11.nerespectarea regulilor de circulatie de catre conducatorii de animale;
12.nerespectarea obligatiei de a aplica semnul distinctiv pe autovehicule conduse de persoane care au mai putin de un an vechime de la dobandirea permisului de conducere;
13.lasarea libera in timpul conducerii a volanului, ghidonului sau a manetei de comanda a vehiculului;
14.nerespectarea de catre pasageri sau calatori a obligatiilor ce le revin atunci cand se afla in vehicule;
15.nerespectarea semnificatiei culorii galbene a semaforului;
16.conducerea unui vehicul ale carui placute cu numarul de inmatriculare sau de inregistrare sunt deteriorate, murdare ori acoperite cu gheata sau zapada de natura a impiedica identificarea numarului de inmatriculare sau de inregistrare;
17.conducerea unui vehicul pe ale carui placute cu numarul de inmatriculare sau de inregistrare sunt aplicate folii sau alte dispozitive care nu permit citirea numarului de inmatriculare ori placutele nu corespund standardelor in vigoare;
18.conducerea pe drumurile publice a unui vehicul cu defectiuni tehnice, altele decat cele prevazute la art. 102 alin. (3) lit. b), ori care are lipsa unul sau mai multe elemente de caroserie sau aceasta este deteriorata vizibil.
(2) Amenda contraventionala prevazuta la alin. (1) se aplica si conducatorului de autovehicul sau tramvai care savarseste o fapta pentru care se aplica 2 puncte de penalizare, conform art. 108 alin. (1) lit. a).
________________________________________
Art. 100
(1) Constituie contraventii si se sanctioneaza cu amenda prevazuta in clasa a II-a de sanctiuni urmatoarele fapte savarsite de persoane fizice:
1.nerespectarea semnalelor politistilor de frontiera in punctele de trecere a frontierei de stat a Romaniei, ale indrumatorilor de circulatie ai Ministerului Apararii Nationale, ale organelor fiscale din cadrul Agentiei Nationale de Administrare Fiscala, ale agentilor de cale ferata, ale persoanelor desemnate pentru dirijarea circulatiei, pe sectoarele de drum pe care se executa lucrari de reabilitare a acestora, precum si cele ale patrulelor scolare de circulatie si ale nevazatorilor;
2.nerespectarea regulilor de utilizare a mijloacelor de avertizare sonora de catre conducatorii de vehicule, cu exceptia celor care conduc autovehicule prevazute la art. 32 alin. (2) lit. a) si b);
3.nerespectarea semnificatiei indicatoarelor si marcajelor de obligare;
4.neindeplinirea obligatiei de a solicita autoritatii competente, in termenul prevazut de lege, eliberarea unui nou permis de conducere sau certificat de inmatriculare ori de inregistrare, in cazul in care acestea au fost declarate furate, pierdute, deteriorate sau nu mai corespund din punctul de vedere al formei si continutului celor in vigoare;
5.lipsa dotarilor specifice la autovehiculele destinate invatarii conducerii auto, prevazute in reglementarile in vigoare;
6.conducerea unui autovehicul care are montate anvelope cu alte dimensiuni sau caracteristici decat cele prevazute in certificatul de inmatriculare sau de inregistrare ori sunt uzate peste limita admisa;
7.conducerea unui autovehicul care, in mers sau stationare, polueaza fonic sau emana noxe peste limita legal admisa;
8.nerespectarea traseelor stabilite de politia rutiera pentru pregatirea practica sau sustinerea examenului pentru obtinerea permisului de conducere;
9.nerespectarea obligatiei de a circula pe un singur sir, indiferent de directia de deplasare, intr-o intersectie in care circula si tramvaie si de a lasa liber traseul tramvaiului atunci cand spatiul dintre sina din dreapta si trotuar nu permite circulatia pe doua siruri;
10.efectuarea de catre conducatorul unui vehicul a unor activitati de natura a-i distrage atentia de la conducere ori folosirea instalatiilor de sonorizare la un nivel de zgomot care afecteaza deplasarea in siguranta a lui si a celorlalti participanti la trafic;
11.nerespectarea obligatiei ce revine conducatorului de motocicleta sau moped de a avea in functiune, in timpul zilei, luminile de intalnire in circulatia pe drumurile publice;
12.neutilizarea echipamentului de protectie-avertizare fluorescent-reflectorizant de catre persoana care executa lucrari in zona drumului public sau de catre agentul de cale ferata care asigura trecerea la nivel;
13.conducerea unui autovehicul care nu este dotat cu trusa medicala, triunghiuri reflectorizante si stingator pentru incendii, omologate.
(2) Amenda contraventionala prevazuta la alin. (1) se aplica si conducatorului de autovehicul sau tramvai care savarseste o fapta pentru care se aplica 3 puncte de penalizare, conform art. 108 alin. (1) lit. b).
(3) Constituie contraventie si se sanctioneaza cu amenda prevazuta in clasa a II-a de sanctiuni si cu aplicarea sanctiunii contraventionale complementare a suspendarii exercitarii dreptului de a conduce pentru o perioada de 30 de zile savarsirea de catre conducatorul de autovehicul sau tramvai a urmatoarelor fapte:
a)depasirea coloanelor de vehicule oprite la culoarea rosie a semaforului sau la trecerile la nivel cu calea ferata;
b)neacordarea prioritatii de trecere pietonilor angajati in traversarea regulamentara a drumului public prin locurile special amenajate si semnalizate, aflati pe sensul de deplasare a autovehiculului sau tramvaiului;
c)neacordarea prioritatii de trecere vehiculelor care au acest drept;
d)nerespectarea semnificatiei culorii rosii a semaforului;
e)nerespectarea regulilor privind depasirea;
f)nerespectarea semnalelor, indicatiilor si dispozitiilor politistului rutier aflat in exercitarea atributiilor de serviciu;
g)neprezentarea la unitatea de politie competenta pe raza careia s-a produs un accident de circulatie din care au rezultat numai pagube materiale, cu exceptia cazurilor prevazute la art. 79 alin. (2).
________________________________________
Art. 101
(1) Constituie contraventii si se sanctioneaza cu amenda prevazuta in clasa a III-a de sanctiuni urmatoarele fapte savarsite de persoane fizice:
1.conducerea unui autovehicul cu permis de conducere a carui valabilitate a expirat;
3.conducerea unui autovehicul de catre o persoana cu domiciliul in Romania care nu a preschimbat permisul de conducere obtinut in alt stat, in termenul prevazut de lege;
4.neindeplinirea obligatiilor de preschimbare a certificatului de inmatriculare sau de inregistrare a autovehiculului ori remorcii in cazurile prevazute de lege;
5.nepastrarea distantei laterale suficiente fata de vehiculul care circula din sens opus;
6.nerespectarea de catre conducatorul de vehicul a semnificatiei indicatoarelor si marcajelor de interzicere sau restrictie ori a celor temporare, cu exceptia celor care interzic accesul sau depasirea care se incadreaza in alta clasa de sanctiuni;
7.nerespectarea obligatiei de a permite parasirea intersectiei conducatorului vehiculului ramas in interiorul acesteia;
8.nerespectarea normelor privind circulatia bicicletelor;
9.nereducerea vitezei in cazurile prevazute de regulament;
10.montarea la autovehicul, remorca sau tramvai a luminilor de alta culoare sau intensitate, a altor lumini ori dispozitive de avertizare sonora sau accesorii ori modificari neomologate;
11.circulatia cu un autovehicul, remorca sau tramvai cu defectiuni la sistemul de iluminare sau de avertizare sonora ori cand acestea lipsesc;
12.nerespectarea regulilor in cazul imobilizarii involuntare in pasaje subterane si tuneluri;
13.nerespectarea regulilor privind transportul persoanelor si al obiectelor in sau pe vehicule;
14.pornirea de pe loc a autovehiculului sau tramvaiului cu usile deschise, circulatia cu usile deschise ori deschiderea acestora in timpul mersului; deschiderea usilor autovehiculului atunci cand acesta este oprit sau stationat, fara asigurarea ca nu se pune in pericol siguranta deplasarii celorlalti participanti la trafic;
15.oprirea autovehiculelor destinate transportului public de persoane in alte locuri decat in statiile semnalizate ca atare;
16.nerespectarea regulilor privind circulatia pe benzi;
17.conducerea pe drumurile publice a vehiculelor cu doua roti, fara a se asigura contactul cu partea carosabila pe ambele roti.
18.nerespectarea obligatiei conducatorului de vehicul de a avea asupra sa documentele prevazute la art. 35 alin. (2).
(2) Amenda contraventionala prevazuta la alin. (1) se aplica si conducatorului de autovehicul sau tramvai care savarseste o fapta pentru care se aplica 4 puncte de penalizare, conform art. 108 alin. (1) lit. c).
(3) Constituie contraventie si se sanctioneaza cu amenda prevazuta in clasa a III-a de sanctiuni si cu aplicarea sanctiunii contraventionale complementare a suspendarii dreptului de a conduce pentru o perioada de 60 de zile savarsirea de catre conducatorul de autovehicul sau tramvai a urmatoarelor fapte:
a)nerespectarea regulilor privind prioritatea de trecere, depasirea sau trecerea la culoarea rosie a semaforului, daca prin aceasta s-a produs un accident de circulatie din care au rezultat avarierea unui vehicul sau alte pagube materiale;
b)nerespectarea interdictiei temporare de circulatie instituite pe un anumit segment de drum public;
c)nerespectarea regulilor de circulatie la trecerea unei coloane oficiale sau intercalarea intr-o astfel de coloana;
d)circulatia pe sens opus, cu exceptia cazurilor in care se efectueaza regulamentar manevra de depasire.
________________________________________
Art. 102
(1) Constituie contraventii si se sanctioneaza cu amenda prevazuta in clasa a IV-a de sanctiuni urmatoarele fapte savarsite de persoane fizice:
1.conducerea pe drumurile publice a unui vehicul care nu corespunde din punct de vedere tehnic sau al carui termen de valabilitate a inspectiei tehnice periodice a expirat;
3.conducerea unui vehicul cu tractiune animala neinregistrat;
4.neefectuarea radierii vehiculelor din evidenta, in cazurile si termenele prevazute de lege;
5.conducerea unui autovehicul destinat transportului public de persoane sau de marfuri fara a detine atestatul profesional;
6.neefectuarea verificarii medicale periodice;
8.detinerea simultana a doua permise de conducere nationale, dintre care unul eliberat de o autoritate competenta straina;
9.lipirea de afise, inscriptii sau inscrisuri pe indicatoarele sau dispozitivele ce servesc la semnalizarea rutiera, inclusiv pe suporturile acestora;
10.detinerea, montarea sau folosirea in circulatia pe drumurile publice a mijloacelor speciale de avertizare sonora sau luminoasa pe vehiculele care nu au acest drept;
11.detinerea, montarea sau folosirea in circulatia pe drumurile publice a dispozitivelor care perturba functionarea normala a dispozitivelor de masurare a vitezei;
12.folosirea nejustificata a mijloacelor speciale de avertizare luminoase sau sonore de catre conducatorii autovehiculelor care au regim de circulatie prioritara;
14.necomunicarea de catre proprietarul sau utilizatorul unui vehicul, la solicitarea politiei rutiere, a identitatii persoanei careia i-a incredintat vehiculul spre a fi condus;
15.neindeplinirea obligatiilor ce ii revin conducatorului de vehicule care efectueaza transport public de persoane sau de marfuri;
16.nerespectarea obligatiilor ce revin conducatorilor de vehicule cu tractiune animala;
17.nerespectarea dispozitiilor art. 74 privind circulatia pe autostrazi;
19.efectuarea transportului de marfuri sau persoane cu autovehicule si remorci care circula in baza autorizatiei pentru probe;
20.conducerea unui autovehicul care circula in baza autorizatiei pentru probe in afara judetului sau a municipiului Bucuresti in raza caruia isi are sediul titularul autorizatiei;
21.nerespectarea semnificatiei luminii rosii a dispozitivelor instalate pentru semnalizarea benzilor cu circulatie reversibila;
22.savarsirea de catre conducatorii de vehicule sau pasagerii acestora de gesturi obscene, proferarea de injurii, adresarea de expresii jignitoare sau vulgare participantilor la trafic;
23.aruncarea, lasarea ori abandonarea pe drumul public de obiecte, materiale, substante sau vehicule, dupa caz;
24.nerespectarea regulilor privind remorcarea vehiculelor;
25.neprezentarea, in mod nejustificat, in termenul stabilit la unitatea de politie rutiera la care au fost invitate pentru solutionarea oricarei probleme legate de calitatea de participant la trafic sau de proprietar ori utilizator de vehicul;
26.patrunderea pe drumurile publice modernizate cu un vehicul care are pe roti sau pe caroserie noroi ce se depune pe partea carosabila ori din care cad sau se scurg produse, substante sau materiale ce pun in pericol siguranta circulatiei;
27.transportul copiilor in varsta de pana la 12 ani sau al animalelor pe locurile din fata ale vehiculelor;
28.conducerea autovehiculului pe drumurile publice acoperite cu zapada, gheata sau polei, fara ca acesta sa fie dotat cu anvelope de iarna, iar in cazul autovehiculului de transport marfa cu o masa totala maxima autorizata mai mare de 3,5 tone si al autovehiculului de transport persoane cu mai mult de 9 locuri pe scaune, inclusiv cel al conducatorului auto, fara ca acestea sa fie echipate cu anvelope de iarna pe rotile axei/axelor de tractiune sau fara a avea montate pe aceste roti lanturi sau alte echipamente antiderapante certificate;
29.neaplicarea, in partea din spate a unui autovehicul inmatriculat intr-un stat care nu este semnatar al Conventiei asupra circulatiei rutiere, a semnului distinctiv al statului care a efectuat inmatricularea;
31.lovirea, deteriorarea sau ocolirea portilor de gabarit instalate inaintea trecerii la nivel cu calea ferata;
32.lovirea si/sau deteriorarea pasajelor superioare de pe drumurile publice, prin nerespectarea gabaritului de libera trecere semnalizat corespunzator;
33.montarea pe autovehicul a unui sistem antifurt sonor a carui durata a semnalului depaseste mai mult de un minut consecutiv, iar intensitatea semnalului depaseste pragul fonic prevazut de lege;
34.neaplicarea, in partea din spate a vehiculului care efectueaza transport public de persoane sau de marfuri, a indicatorului cu limitele de viteza admise pentru categoria din care face parte vehiculul condus;
35.aplicarea tratamentelor chimice sau a foliilor pe parbriz, luneta sau pe geamurile laterale, cu exceptia celor omologate si/sau certificate de catre autoritatea competenta si care sunt marcate corespunzator;
36.aplicarea de afise, reclame publicitare, inscrisuri sau accesorii pe parbriz, luneta sau geamurile laterale care restrang sau estompeaza vizibilitatea sub limita legal admisa ori impiedica sau diminueaza eficacitatea dispozitivelor de iluminare si semnalizare luminoasa ori citirea numarului de inmatriculare;
37.incalcarea obligatiilor referitoare la circulatia pe drumurile publice a vehiculelor care transporta produse sau marfuri periculoase ori a vehiculelor cu masa si/sau gabaritul depasit.
38.nerespectarea obligatiei de comunicare prevazute la art. 801 si la art. 81 alin. (3) sau comunicarea de date inexacte ori incomplete.
(2) Amenda contraventionala prevazuta la alin. (1) se aplica si conducatorului de autovehicul sau tramvai care savarseste o fapta pentru care se aplica 6 puncte de penalizare, conform art. 108 alin. (1) lit. d).
(3) Constituie contraventie si se sanctioneaza cu amenda prevazuta in clasa a IV-a de sanctiuni si cu aplicarea sanctiunii complementare a suspendarii exercitarii dreptului de a conduce pentru o perioada de 90 de zile savarsirea de catre conducatorul de autovehicul sau tramvai a urmatoarelor fapte:
a)conducerea sub influenta bauturilor alcoolice, daca fapta nu constituie, potrivit legii, infractiune;
b)conducerea vehiculului cu defectiuni grave la sistemul de franare sau la mecanismul de directie, constatate de politia rutiera impreuna cu specialistii Registrului Auto Roman;
c)neoprirea la trecerea la nivel cu calea ferata cand barierele sau semibarierele sunt coborate ori in curs de coborare sau cand semnalele cu lumini rosii si/sau sonore sunt in functiune;
e)depasirea cu mai mult de 50 km/h a vitezei maxime admise pe sectorul de drum respectiv si pentru categoria din care face parte autovehiculul condus, constatata, potrivit legii, cu mijloace tehnice omologate si verificate metrologic.
________________________________________
Art. 103
(1) Suspendarea exercitarii dreptului de a conduce autovehicule se dispune:
a)pentru o perioada de 30 de zile, daca titularul permisului de conducere a savarsit contraventii care cumuleaza 15 puncte de penalizare;
b)pentru o perioada de 60 de zile, daca titularul permisului de conducere cumuleaza din nou cel putin 15 puncte de penalizare in urmatoarele 12 luni de la data expirarii ultimei suspendari a exercitarii dreptului de a conduce.
c)pentru o perioada de 90 de zile cand fapta conducatorului de autovehicul sau tramvai a fost urmarita ca infractiune la regimul circulatiei pe drumurile publice, precum si in cazul accidentului de circulatie din care a rezultat decesul sau vatamarea corporala a unei persoane si instanta de judecata sau procurorul a dispus neinceperea urmaririi penale, scoaterea de sub urmarire penala sau incetarea urmaririi penale, daca pentru regula de circulatie incalcata prezenta ordonanta de urgenta prevede suspendarea exercitarii dreptului de a conduce.
(11)In situatia prevazuta la alin. (1) lit. c), suspendarea exercitarii dreptului de a conduce autovehicule sau tramvaie se dispune de catre seful politiei rutiere pe raza careia a fost savarsita fapta .
(2) In cazul in care conducatorul de autovehicul sau tramvai savarseste, intr-un interval de 6 luni de la data restituirii permisului de conducere, din nou o noua fapta prevazuta la art. 100 alin. (3), art. 101 alin. (3) si art. 102 alin. (3), perioada de suspendare se majoreaza cu inca 30 de zile.
(3) In cazurile prevazute la alin. (1) si (2) hotararea de suspendare a exercitarii dreptului de a conduce se comunica titularului de catre serviciul politiei rutiere, care are in evidenta contravenientul, in termen de 10 zile de la data constatarii ultimei contraventii.
(4) Punctele de penalizare se anuleaza la implinirea termenului de 6 luni de la data constatarii contraventiei.
(5) Suspendarea exercitarii dreptului de a conduce anuleaza toate punctele de penalizare acumulate pana in acel moment.
(6) In cazurile prevazute la alin. (1), contravenientul este obligat sa se prezinte la unitatea de politie pe raza careia domiciliaza, are resedinta sau, dupa caz, rezidenta normala, in termen de 5 zile de la primirea instiintarii scrise, pentru a preda permisul de conducere .
(7) Neprezentarea contravenientului in termenul prevazut la alin. (6), in mod nejustificat, atrage majorarea cu 30 de zile a duratei de suspendare a exercitarii dreptului de a conduce, prevazuta la alin. (1) lit. a) si b).
(8) In situatia in care autoritatea emitenta a permisului de conducere a sesizat instanta de judecata potrivit art. 114 alin. (1) lit. e), autoritatea emitenta a permisului de conducere va dispune prin ordin suspendarea exercitarii dreptului de a conduce autovehicule, suspendare ce opereaza pana la ramanerea definitiva si irevocabila a hotararii judecatoresti. In acest caz, titularul este obligat sa se prezinte la unitatea de politie pe raza careia domiciliaza, are resedinta sau, dupa caz, rezidenta normala, in termen de 5 zile de la comunicarea ordinului, pentru a preda permisul de conducere.
________________________________________
Art. 104
La cererea titularului permisului de conducere, perioadele de suspendare se reduc de catre seful politiei rutiere a judetului sau a municipiului Bucuresti pe raza careia a fost savarsita fapta ori de catre seful politiei rutiere din Inspectoratul General al Politiei Romane, dar nu mai putin de 30 de zile, in conditiile prevazute in regulament.
________________________________________
Art. 105
Constituie contraventii si se sanctioneaza cu amenda prevazuta in clasa a V-a de sanctiuni urmatoarele fapte savarsite de catre persoane juridice:
1.nesemnalizarea sau semnalizarea necorespunzatoare a drumului public sau a trecerilor la nivel cu calea ferata, conform standardelor in vigoare; neinlaturarea obstacolelor care impiedica vizibilitatea conducatorilor de vehicule la trecerile la nivel cu calea ferata;
2.neindeplinirea obligatiilor de instalare a mijloacelor de semnalizare rutiera, precum si a dispozitivelor speciale de acest fel;
3.nesemnalizarea sau semnalizarea necorespunzatoare, conform standardelor in vigoare, a obstacolelor sau lucrarilor aflate in zona drumului public;
4.neasigurarea starii de viabilitate a partii carosabile potrivit standardelor in vigoare, precum si neluarea masurilor de inlaturare a obstacolelor aflate pe partea carosabila;
5.amplasarea in zona drumului public de dispozitive care pot fi confundate cu indicatoarele ori instalatiile care servesc la semnalizarea rutiera ori realizarea de constructii sau instalatii ori crearea de alte obstacole de natura sa le limiteze vizibilitatea sau eficacitatea;
6.instituirea de restrictii de circulatie pe drumurile publice fara autorizatia administratorului drumului si avizul politiei rutiere;
7.nerespectarea termenelor si conditiilor stabilite de administratorul drumului public si de politia rutiera privind amplasarea si executarea de lucrari in zona drumului public;
8.nerespectarea obligatiilor de catre executant sau, dupa caz, beneficiar ca, dupa terminarea lucrarilor in partea carosabila, acostament sau trotuar, sa readuca drumul public cel putin la starea initiala;
9.neindeplinirea obligatiilor ce le revin, potrivit normelor legale, in legatura cu vehiculele si conducatorii acestora;
10.necomunicarea, in termen, la cererea politiei rutiere, a identitatii persoanei careia i-a incredintat vehiculul pentru a fi condus pe drumurile publice;
11.lipsa dotarilor specifice obligatorii pentru admiterea si mentinerea in circulatie a vehiculelor;
12.neasigurarea insotirii deplasarii vehiculelor care efectueaza transport de marfuri sau produse periculoase, precum si a celor cu mase sau gabarite depasite;
13.nerespectarea obligatiei de a echipa personalul de executie a lucrarilor in zona drumului public cu echipamente de protectie-avertizare fluorescent-reflectorizant;
14.amplasarea statiilor mijloacelor de transport public de persoane fara avizul politiei rutiere;
15.nerespectarea obligatiilor de a efectua orele de educatie rutiera in unitatile de invatamant;
16.practicarea actelor de comert pe trotuar, pe acostament sau pe partea carosabila, iar in afara localitatilor, in zona de siguranta a drumului public;
17.refuzul nejustificat de a inmatricula sau de a inregistra un vehicul ori de a elibera placutele cu numarul de inmatriculare sau de inregistrare ori de a mentiona in certificatul de inmatriculare datele de identificare a utilizatorului;
18.neindeplinirea, de catre proprietarul sau detinatorul mandatat al vehiculului, a obligatiei de a solicita autoritatii competente inscrierea in certificatul de inmatriculare sau de inregistrare a datelor de identificare a utilizatorului;
19.neindeplinirea obligatiilor ce revin organizatorilor intrecerilor autorizate de a lua toate masurile necesare pentru desfasurarea in siguranta a acestora, precum si pentru protectia celorlalti participanti la trafic;
20.neindeplinirea obligatiei, de catre autoritatile publice locale, de a efectua amenajari rutiere destinate circulatiei pietonilor, biciclistilor, vehiculelor cu tractiune animala si calmarii traficului, precum si nesemnalizarea sau semnalizarea necorespunzatoare a acestora;
21.incredintarea unui vehicul destinat transportului public de persoane sau de marfuri pentru a fi condus pe drumurile publice de catre un conducator de autovehicul sau tramvai care nu are atestat profesional;
22.dispunerea efectuarii transportului de marfuri si produse periculoase sau a vehiculelor cu masa si/sau gabaritul depasit fara autorizatie speciala emisa in conditiile legii ori pe alte trasee decat cele stabilite de autoritatea competenta;
23.neindeplinirea obligatiei de instiintare a politiei rutiere de pe a carei raza de competenta pleaca transportul de marfuri sau produse periculoase cu privire la traseul stabilit si localitatea de destinatie;
24.neindeplinirea obligatiei de catre autoritatile administratiei publice locale de a amenaja drumuri laterale in conditiile art. 71 alin. (2);
25.nerespectarea obligatiei administratorului drumului public sau autoritatii publice locale de a executa sau, dupa caz, de a desfiinta amenajarile rutiere, in termenul stabilit impreuna cu politia rutiera;
26.punerea in aplicare a planurilor de urbanism generale, zonale sau de detaliu, fara ca acestea sa fie avizate in prealabil de catre administratorul drumului public si politia rutiera;
27.incalcarea dispozitiilor legale privind efectuarea de modificari si completari in certificatul de inmatriculare sau de inregistrare ori in cartea de identitate a vehiculului, precum si verificarea tehnica periodica a acestuia fara solicitarea prezentarii de catre proprietar a dovezii existentei asigurarii de raspundere civila pentru pagube produse tertilor prin accidente de autovehicule;
28.neindeplinirea obligatiei de intretinere a drumului public pe timp de iarna, potrivit reglementarilor in vigoare.
29.nerespectarea obligatiei de comunicare prevazute la art. 801 si la art. 81 alin. (3) sau comunicarea de date inexacte ori incomplete.
________________________________________
Art. 106
(1) Pana la expirarea perioadei de suspendare a exercitarii dreptului de a conduce, conducatorul de autovehicul si tramvai trebuie sa se prezinte la serviciul politiei rutiere care il are in evidenta, pentru verificarea cunoasterii regulilor de circulatie, dupa cum urmeaza:
a)cand permisul de conducere i-a fost retinut pentru conducerea sub influenta bauturilor alcoolice sau pentru nerespectarea regulilor privind prioritatea de trecere, depasirea sau trecerea la culoarea rosie a semaforului, daca prin aceasta s-a produs un accident de circulatie din care a rezultat avarierea unui vehicul sau alte pagube materiale;
b)cand fapta a fost urmarita ca infractiune prevazuta de prezenta ordonanta de urgenta, iar instanta de judecata sau procurorul a dispus inlocuirea raspunderii penale cu una dintre sanctiunile cu caracter administrativ prevazute la art. 91 din Codul penal;
c)cand a solicitat reducerea perioadei de suspendare a exercitarii dreptului de a conduce, conform art. 104.
(2) Perioada de suspendare a exercitarii dreptului de a conduce autovehicule sau tramvaie se prelungeste cu 30 de zile, daca titularul permisului de conducere nu promoveaza testul de cunoastere a regulilor de circulatie, in situatiile prevazute la alin. (1) lit. a) si b), sau nu se prezinta la serviciul politiei rutiere pentru sustinerea verificarii cunoasterii regulilor de circulatie.
________________________________________
Art. 107
Sanctiunile prevazute la art. 100 alin. (3), art. 101 alin. (3), art. 102 alin. (3), art. 103 alin. (2) si la art. 106 se aplica si instructorului auto atestat, aflat in procesul de instruire practica a persoanelor pentru obtinerea permisului de conducere, ori examinatorului aflat in timpul desfasurarii probei practice a examenului pentru obtinerea permisului de conducere.
________________________________________
Art. 108
(1) Savarsirea de catre conducatorul de autovehicul sau tramvai a uneia sau mai multor contraventii atrage, pe langa sanctiunea amenzii, si aplicarea unui numar de puncte de penalizare, dupa cum urmeaza:
a)2 puncte de penalizare pentru savarsirea urmatoarelor fapte:
1.folosirea incorecta a luminilor de drum la intalnirea cu un autovehicul care circula din sens opus;
2.folosirea telefoanelor mobile in timpul conducerii, cu exceptia celor prevazute cu dispozitive de tip „maini libere”;
3.nerespectarea obligatiei de a purta, in timpul circulatiei pe drumurile publice, centura de siguranta ori castile de protectie omologate, dupa caz;
4.depasirea cu 10-20 km/h a vitezei maxime admise pe sectorul de drum respectiv pentru categoria din care face parte autovehiculul condus, constatata, potrivit legii, cu mijloace tehnice omologate si verificate metrologic;
5.circulatia pe un sector de drum pe care accesul este interzis;
6.nerespectarea regulilor privind manevra de intoarcere, mersul inapoi, schimbarea benzii de circulatie sau a directiei de mers;
7.nerespectarea obligatiei de a folosi luminile de intalnire si pe timpul zilei, pe autostrazi, drumuri expres si pe drumuri nationale europene (E);
8.oprirea neregulamentara;
9.folosirea incorecta a luminilor de drum fata de autovehiculul care circula in fata sa, in aceeasi directie de mers.
b)3 puncte de penalizare pentru savarsirea urmatoarelor fapte:
1.oprirea nejustificata sau circulatia pe banda de urgenta a autostrazilor ori oprirea pe partea carosabila a drumurilor expres sau a drumurilor nationale europene (E);
2.depasirea cu 21 -30 km/h a vitezei maxime admise pe sectorul de drum respectiv pentru categoria din care face parte autovehiculul condus, constatata, potrivit legii, cu mijloace tehnice omologate si verificate metrologic;
3.nerespectarea regulilor privind manevra de intoarcere, mersul inapoi, schimbarea benzii de circulatie sau a directiei de mers, daca prin aceasta s-a produs un accident din care au rezultat avarierea unui vehicul sau alte pagube materiale;
4.nepastrarea unei distante corespunzatoare fata de vehiculul care il precede, daca prin aceasta s-a produs un accident din care au rezultat avarierea unui vehicul sau alte pagube materiale;
5.nerespectarea semnificatiei indicatorului „ocolire”, instalat pe refugiul statiilor de tramvai;
6.patrunderea intr-o intersectie atunci cand circulatia in interiorul acesteia este blocata;
7.stationarea neregulamentara;
8.folosirea luminilor de ceata in alte conditii decat pe timp de ceata;
c)4 puncte de penalizare pentru savarsirea urmatoarelor fapte:
1.nerespectarea obligatiilor care ii revin in cazul vehiculelor ramase in pana sau avariate;
2.refuzul inmanarii actului de identitate, permisului de conducere, certificatului de inmatriculare sau de inregistrare, a celorlalte documente prevazute de lege, la cererea politistului rutier, precum si refuzul de a permite verificarea vehiculului;
3.depasirea cu 31 -40 km/h a vitezei maxime admise pe sectorul de drum respectiv pentru categoria din care face parte autovehiculul condus, constatata, potrivit legii, cu mijloace tehnice omologate si verificate metrologic;
4.circulatia in timpul noptii sau ziua, pe timp de ceata, ninsoare abundenta sau ploaie torentiala, cu un autovehicul fara lumini sau fara semnalizare corespunzatoare;
5.conducerea unui autovehicul sau tractarea unei remorci atunci cand dovada inlocuitoare a certificatului de inmatriculare sau de inregistrare este eliberata fara drept de circulatie sau durata acesteia a expirat;
d)6 puncte de penalizare pentru savarsirea urmatoarelor fapte:
1.refuzul de a permite imobilizarea vehiculului sau verificarea tehnica a acestuia;
2.nerespectarea semnificatiei semnalelor regulamentare ale agentilor de cale ferata care dirijeaza circulatia la trecerile la nivel cu calea ferata;
3.depasirea cu 41 -50 km/h a vitezei maxime admise pe sectorul de drum respectiv pentru categoria din care face parte autovehiculul condus, constatata, potrivit legii, cu mijloace tehnice omologate si verificate metrologic;
4.conducerea pe drumurile publice a unui vehicul fara a avea montata una dintre placutele cu numarul de inmatriculare sau de inregistrare ori daca placutele cu numarul de inmatriculare ori de inregistrare nu sunt fixate in locurile special destinate;
5.circulatia sau stationarea pe spatiul interzis care separa sensurile de circulatie pe autostrada;
6.stationarea ori parcarea autovehiculelor pe autostrada in alte locuri decat cele special amenajate si semnalizate;
7.executarea pe autostrada a manevrei de intoarcere sau de mers inapoi, circulatia sau traversarea de pe un sens de circulatie pe celalalt prin zonele interzise, respectiv prin zona mediana sau racordurile dintre cele doua parti carosabile;
8.nerespectarea semnificatiei indicatoarelor Trecere la nivel cu o cale ferata simpla, fara bariere; Trecere la nivel cu o cale ferata dubla, fara bariere sau Oprire, instalate la trecerea la nivel cu o cale ferata;
9.schimbarea directiei de mers prin viraj spre stanga, daca prin aceasta se incalca marcajul longitudinal continuu care separa sensurile de circulatie;
10.patrunderea intr-o intersectie dirijata prin semafoare, daca prin aceasta se produce blocarea circulatiei in interiorul intersectiei.
(2) Procedura de inregistrare a punctelor de penalizare se stabileste prin regulament.
________________________________________
Art. 109
(1) Constatarea contraventiilor si aplicarea sanctiunilor se fac direct de catre politistul rutier, iar in punctele de trecere a frontierei de stat a Romaniei, de catre politistii de frontiera.
(2) Constatarea contraventiilor se poate face si cu ajutorul unor mijloace tehnice certificate sau mijloace tehnice omologate si verificate metrologic, consemnandu-se aceasta in procesul-verbal de constatare a contraventiei.
(3) In cazurile prevazute la alin. (2), procesul-verbal se poate incheia si in lipsa contravenientului, dupa stabilirea identitatii conducatorului de vehicul, mentionandu-se aceasta in procesul-verbal, fara a fi necesara confirmarea faptelor de catre martori .
(4) Forma si continutul procesului-verbal de constatare a contraventiei se stabilesc prin regulament.
(5) Contravenientul, cu exceptia persoanei juridice, poate achita, in termen de cel mult doua zile lucratoare de la data primirii procesului-verbal de constatare a contraventiei, jumatate din minimul amenzii prevazute de lege .
(6) Pentru amenzile contraventionale in cuantum de pana la 20 puncte-amenda, contravenientul poate achita pe loc agentului constatator jumatate din minimul amenzii prevazute de lege .
(7) In cazul prevazut la alin. (6), agentul constatator elibereaza contravenientului chitanta reprezentand contravaloarea amenzii, in care se mentioneaza data, numele si prenumele contravenientului, fapta savarsita, actul normativ care stabileste si sanctioneaza contraventia, numele, prenumele si semnatura agentului constatator, nemaifiind necesara incheierea procesului-verbal de constatare a contraventiei daca nu se dispune si o sanctiune contraventionala complementara.
(8) Amenzile privind circulatia pe drumurile publice se achita in conditiile legii si se fac venit integral la bugetele locale.
(9) Prevederile prezentei ordonante de urgenta referitoare la contraventii se completeaza cu cele ale Ordonantei Guvernului nr. 2/2001 privind regimul juridic al contraventiilor, aprobata cu modificari si completari prin Legea nr. 180/2002, cu modificarile si completarile ulterioare, daca prin prezenta ordonanta de urgenta nu se dispune altfel.
________________________________________
Art. 110
In cazul in care impotriva titularului permisului de conducere s-a luat masura de siguranta prevazuta la art. 112 lit. c) din Codul penal, suspendarea exercitarii dreptului de a conduce se dispune pe intreaga perioada cat dureaza interzicerea dreptului de a exercita profesia sau ocupatia de conducator de autovehicul.
________________________________________
Art. 111
(1) Permisul de conducere sau dovada inlocuitoare a acestuia se retine in urmatoarele cazuri:
a)la cumularea a cel putin 15 puncte de penalizare;
b)cand titularul acestuia a savarsit una dintre infractiunile prevazute la art. 85, art. 86 alin. (2), art. 87 alin. (1), (2), (4) si (5), art. 89 alin. (1), art. 90 alin. (1) si la art. 92 alin. (3) si (5);
c)la savarsirea uneia dintre contraventiile prevazute la art. 100 alin. (3), art. 101 alin. (3), art. 102 alin. (3) si in situatia prevazuta la art. 115 alin. (1);
d)cand titularul acestuia a fost declarat inapt pentru a conduce autovehicule sau tramvaie;
e)cand prezinta modificari, stersaturi sau adaugari ori este deteriorat;
f)cand se afla in mod nejustificat asupra altei persoane;
g)cand perioada de valabilitate a expirat.
(2) La retinerea permisului de conducere, in cazurile prevazute la alin. (1), titularului acestuia i se elibereaza o dovada inlocuitoare cu sau fara drept de circulatie.
(3) In situatiile prevazute la alin. (1) lit. a) si d), precum si in cele mentionate la art. 85 alin. (2) si (4), art. 86 alin. (2), art. 87 alin. (1), (2), (4) si (5), art. 89 alin. (1), art. 90 alin. (1), art. 92 alin. (3) si (5) si la art. 102 alin. (3) lit. a) si c), dovada inlocuitoare a permisului de conducere se elibereaza fara drept de circulatie.
(4) Permisul de conducere al conducatorului de autovehicul sau de tramvai, implicat intr-un accident de circulatie din care a rezultat uciderea sau vatamarea corporala a unei persoane, se retine de catre politia rutiera daca acesta a incalcat o regula de circulatie, eliberandu-se dovada inlocuitoare fara drept de circulatie, in situatia in care regula de circulatie incalcata este una dintre cele prevazute la art. 102 alin. (3) lit. a) si c), sau dovada inlocuitoare cu drept de circulatie pentru o perioada de 15 zile, in celelalte cazuri .
(5) In situatiile prevazute la alin. (1) lit. e) si g), art. 85 alin. (1) si (3), art. 100 alin. (3), la art. 101 alin. (3) si art. 102 alin. (3) lit. b) si e), dovada inlocuitoare a permisului de conducere se elibereaza cu drept de circulatie pentru o perioada de 15 zile.
(6) La cererea titularului permisului de conducere retinut in conditiile alin. (1) lit. b) sau ale alin. (4), procurorul care efectueaza urmarirea penala sau exercita supravegherea cercetarii penale ori, in faza de judecata, instanta de judecata investita cu solutionarea cauzei poate dispune prelungirea dreptului de circulatie, cu cate cel mult 30 de zile, pana la dispunerea neinceperii urmaririi penale, scoaterii de sub urmarire penala ori incetarii urmaririi penale sau, dupa caz, pana la ramanerea definitiva a hotararii judecatoresti. Modul de solutionare a cererii de prelungire a dreptului de circulatie se comunica si sefului politiei rutiere pe raza careia s-a comis fapta .
(7) Alineatele (3)-(5) se aplica in mod corespunzator si in situatia in care se retine dovada inlocuitoare a permisului retinut pentru o fapta savarsita anterior, aflata in termenul de valabilitate. Termenul de valabilitate al noii dovezi nu il poate depasi pe cel al primei dovezi.
________________________________________
Art. 112
(1) Certificatul de inmatriculare sau de inregistrare ori dovada inlocuitoare a acestuia se retine de catre politia rutiera in urmatoarele cazuri:
a)vehiculul nu are efectuata inspectia tehnica periodica valabila;
b)nu sunt respectate normele tehnice constructive referitoare la transportul produselor periculoase;
c)vehiculul circula noaptea fara faruri sau lampi de semnalizare, dispozitivele de iluminare si semnalizare luminoase, mijloacele fluorescent-reflectorizante, prevazute in normele tehnice in vigoare;
d)vehiculul circula cu defectiuni majore la sistemele de iluminare-semnalizare sau cu alte dispozitive decat cele omologate;
e)sistemul de franare de serviciu este defect;
f)sistemul de franare de ajutor sau de stationare este defect;
g)mecanismul de directie prezinta uzuri peste limitele admise;
h)anvelopele au alte dimensiuni sau caracteristici decat cele prevazute in cartea de identitate a vehiculului, prezinta taieturi sau rupturi ale cordului ori sunt uzate peste limita legal admisa;
h1)autovehiculul nu este dotat, la circulatia pe drumurile publice acoperite cu zapada, gheata sau polei, cu anvelope de iarna, iar autovehiculul de transport marfa cu o masa totala maxima autorizata mai mare de 3,5 tone si autovehiculul de transport persoane cu mai mult de 9 locuri pe scaune, inclusiv cel al conducatorului auto, nu sunt echipate cu anvelope de iarna pe rotile axei/axelor de tractiune ori nu au montate pe aceste roti lanturi sau alte echipamente antiderapante certificate;
i)zgomotul in mers sau stationare depaseste limita legal admisa pentru tipul respectiv de vehicul;
j)motorul emite noxe poluante peste limitele legal admise;
k)elementele dispozitivului de cuplare pentru remorcare prezinta uzuri pronuntate ori nu sunt compatibile, fiind de natura sa provoace desprinderea remorcii sau dezechilibrarea ansamblului;
l)autovehiculul sau tramvaiul are aplicate pe parbriz, luneta sau geamurile laterale afise sau reclame publicitare, folii neomologate si/sau nemarcate corespunzator ori accesorii care restrang sau estompeaza vizibilitatea in timpul mersului, atat din interior, cat si din exterior;
m)autovehiculul are aplicat pe partea frontala si/sau posterioara a acestuia afise, inscrisuri sau reclame care diminueaza eficacitatea dispozitivelor de iluminare si semnalizare luminoasa ori citirea numarului de inmatriculare;
n)autovehiculul prezinta scurgeri semnificative de carburant sau lubrifiant;
o)placutele cu numarul de inmatriculare sau de inregistrare nu sunt conforme cu standardul ori au aplicate dispozitive de iluminare, altele decat cele omologate;
p)datele din certificatul de inmatriculare sau de inregistrare nu concorda cu caracteristicile tehnice ale vehiculului;
r)vehiculul nu a fost radiat din circulatie in cazurile prevazute in prezenta ordonanta de urgenta;
s)vehiculul nu este asigurat de raspundere civila in caz de pagube produse tertilor prin accidente de circulatie, conform legii;
t)detinatorul vehiculului nu a preschimbat certificatul de inmatriculare sau de inregistrare, in conformitate cu prevederile legale;
u)vehiculul nu are montata una dintre placutele cu numarul de inmatriculare sau de inregistrare;
v)vehiculul are lipsa elemente ale caroseriei ori aceasta este intr-o stare avansata de degradare;
x)lipsa dotarilor obligatorii pe autovehicule destinate invatarii conducerii autovehiculelor in procesul instruirii persoanelor in vederea obtinerii permisului de conducere, prevazute de reglementarile in vigoare.
(2) In situatiile prevazute la alin. (1) lit. b), c), e), g), h1), k), o), p), r) si s), la retinerea certificatului de inmatriculare sau de inregistrare, politistul rutier elibereaza conducatorului de vehicul o dovada inlocuitoare fara drept de circulatie, iar in cazurile prevazute la alin. (1) lit. a), d), f), h), i), j), l), m), n), t), u), v) si x), o dovada inlocuitoare cu drept de circulatie pentru 15 zile.
(3) In situatiile prevazute la alin. (1) lit. b), o), p), r) si s), odata cu retinerea certificatului de inmatriculare politistul rutier retrage si placutele cu numarul de inmatriculare sau de inregistrare .
(4) Certificatul de inmatriculare sau de inregistrare si placutele cu numarul de inmatriculare sau de inregistrare, cu exceptia celor care nu corespund standardelor, se restituie proprietarului sau utilizatorului vehiculului de catre politia rutiera, la prezentarea de catre acesta a dovezii incetarii motivului pentru care documentul a fost retinut, in conditiile prevazute in regulament.
________________________________________
Art. 113
(1) Permisul de conducere se restituie titularului:
a)la expirarea perioadei de suspendare;
c)la incetarea masurii de siguranta prevazute la art. 112 lit. c) din Codul penal;
e)in baza hotararii judecatoresti ramase definitive prin care s-a dispus achitarea inculpatului ori procesul-verbal de constatare a contraventiei a fost anulat;
f)la incetarea cauzelor pentru care a fost retras permisul de conducere in conditiile art. 97 alin. (4), certificata printr-un act medico-legal.
(11)Titularul permisului de conducere eliberat de o autoritate straina, impotriva caruia s-a dispus suspendarea dreptului de a conduce, poate solicita sefului politiei rutiere pe raza careia a fost constatata fapta, restituirea documentului, inainte de expirarea perioadei de suspendare, cu cel mult o zi lucratoare inainte de data parasirii teritoriului Romaniei.
(12)In situatia restituirii permisului de conducere potrivit alin. (11), Inspectoratul General al Politiei Romane comunica sanctiunea aplicata autoritatii straine care a eliberat documentul.
(2) Permisul de conducere se restituie de catre politia rutiera in conditiile stabilite in regulament.
________________________________________
Art. 114
(1) Anularea permisului de conducere se dispune in urmatoarele cazuri:
a)titularul permisului de conducere a fost condamnat printr-o hotarare judecatoreasca ramasa definitiva pentru o infractiune care a avut ca rezultat uciderea sau vatamarea corporala a unei persoane, savarsita ca urmare a nerespectarii regulilor de circulatie;
b)titularul permisului de conducere a fost condamnat printr-o hotarare judecatoreasca ramasa definitiva pentru infractiunile prevazute la art. 85, art. 86 alin. (2), art. 87 alin. (1), (2), (4) si (5), art. 89 alin. (1) si (2), art. 90 alin. (1) si la art. 92 alin. (3);
d)titularului permisului de conducere i s-a aplicat, printr-o hotarare judecatoreasca ramasa definitiva, pedeapsa complementara a interzicerii exercitarii profesiei sau ocupatiei de conducator de vehicule, prevazuta la art. 64 lit. c) din Codul penal;
e)permisul de conducere a fost obtinut cu incalcarea normelor legale, situatie constatata de instanta competenta .
f)permisul de conducere a fost obtinut in perioada in care titularul era cercetat sau judecat in cadrul unui proces penal pentru savarsirea unei infractiuni la regimul circulatiei pe drumurile publice, atunci cand acesta a fost condamnat printr-o hotarare judecatoreasca ramasa definitiva.
(2) Permisul de conducere se anuleaza si in cazul in care titularul acestuia a decedat.
(3) Procedura anularii permisului de conducere se stabileste prin regulament.
________________________________________
Art. 115
(1) Suspendarea exercitarii dreptului de a conduce sau anularea permisului de conducere se dispune de catre politia rutiera din cadrul Inspectoratului General al Politiei Romane si in cazul in care impotriva titularului acestuia s-a hotarat o astfel de masura de catre o autoritate straina competenta pentru o fapta savarsita pe teritoriul altui stat, in conditiile stabilite prin Conventia europeana cu privire la efectele internationale ale interzicerii exercitarii dreptului de a conduce un vehicul cu motor, adoptata la Bruxelles la 3 iunie 1976, ratificata de Romania prin Legea nr. 126/1997.
(2) Hotararea asupra suspendarii exercitarii dreptului de a conduce un vehicul sau anularii permisului de conducere se comunica titularului de catre politia rutiera care a dispus masura.
________________________________________
Art. 116
(1) Persoana al carei permis de conducere a fost anulat ca urmare a ramanerii definitive a unei hotarari judecatoresti de condamnare pentru una dintre faptele prevazute la art. 114 alin. (1) si la art. 115 alin. (1) se poate prezenta la examen pentru obtinerea unui nou permis de conducere, pentru toate categoriile avute anterior, dupa caz, daca a intervenit una dintre situatiile urmatoare:
a)au trecut 6 luni de la data executarii pedepsei amenzii sau a pedepsei in regim de privare de libertate ori la locul de munca;
b)a trecut un an de la data gratierii pedepsei sau a ramanerii definitive a hotararii judecatoresti prin care s-a dispus suspendarea conditionata a executarii pedepsei ori suspendarea executarii pedepsei sub supraveghere;
c)a intervenit amnistia;
d)interzicerea dreptului de a exercita profesia sau ocupatia de conducator de autovehicule, prevazuta la art. 64 lit. c) din Codul penal, a expirat sau a fost revocata.
(2) Persoana careia i-a fost anulat permisul de conducere, inainte de intrarea in vigoare a prezentei ordonante de urgenta, ca urmare a savarsirii, intr-un interval de 6 luni de la restituirea permisului de conducere, a unei fapte care atragea suspendarea exercitarii dreptului de a conduce, se poate prezenta la examen in vederea obtinerii unui nou permis de conducere, fara a fi necesara trecerea vreunui termen de la data aplicarii masurii administrative.
(3) Pentru prezentarea la examen in vederea obtinerii unui nou permis de conducere, persoana aflata in una dintre situatiile prevazute la alin. (1) si (2) trebuie sa faca dovada ca:
a)este apta din punct de vedere medical;
b)nu a fost condamnata prin hotarare judecatoreasca ramasa definitiva pentru una dintre infractiunile prevazute la art. 24 alin. (6), cu exceptia cazurilor in care a intervenit una dintre situatiile prevazute la alin. (1).
________________________________________
Art. 117
(1) Imobilizarea unui vehicul se dispune de catre politistul rutier in cazul savarsirii de catre conducatorul acestuia a uneia dintre urmatoarele fapte:
a)conducerea unui vehicul neinmatriculat sau neinregistrat ori cu numar de inmatriculare sau de inregistrare fals ori fara a avea montate placutele cu numarul de inmatriculare sau de inregistrare;
b)conducerea unui vehicul a carui stare tehnica pune in pericol grav siguranta circulatiei, deterioreaza drumul public sau afecteaza mediul;
c)conducerea unui vehicul cu incalcarea regulilor referitoare la transportul marfurilor periculoase ori cu gabarite si/sau mase depasite;
d)conducerea unui vehicul despre care exista date sau indicii ca face obiectul unei fapte de natura penala;
e)refuza sa se legitimeze;
f)se afla sub influenta bauturilor alcoolice, a produselor sau substantelor stupefiante ori a medicamentelor cu efecte similare acestora, iar conducerea vehiculului nu poate fi asigurata de o alta persoana;
g)nu respecta timpii de conducere si de odihna prevazuti de lege .
(2) Imobilizarea unui vehicul se dispune si in cazul in care conducatorul acestuia ori unul dintre pasageri savarseste o fapta de natura penala sau este urmarit pentru savarsirea unei infractiuni .
(3) Pentru oprirea fortata sau imobilizarea in cazurile prevazute la alin. (1) si (2), politia rutiera poate utiliza dispozitive speciale omologate.
(4) Procedura de imobilizare a vehiculelor in cazurile prevazute la alin. (1) si (2) se stabileste prin regulament.
________________________________________
CAPITOLUL VIII: Cai de atac impotriva procesului-verbal de constatare a contraventiei
Art. 118
(1) Impotriva procesului-verbal de constatare a contraventiilor se poate depune plangere, in termen de 15 zile de la comunicare, la judecatoria in a carei raza de competenta a fost constatata fapta .
(2) Plangerea suspenda executarea amenzilor si a sanctiunilor contraventionale complementare de la data inregistrarii acesteia pana la data pronuntarii hotararii judecatoresti.
(3) Dovada inregistrarii plangerii depuse la judecatorie in termenul prevazut la alin. (1) se prezinta de contravenient la unitatea de politie din care face parte agentul constatator, care va efectua mentiunile in evidente si ii va restitui permisul de conducere .
(4) In termen de 15 zile de la data pronuntarii hotararii judecatoresti prin care instanta a respins plangerea impotriva procesului-verbal de constatare a contraventiei, contravenientul este obligat sa se prezinte la serviciul politiei rutiere care il are in evidenta pentru a preda permisul de conducere .
(5) Neprezentarea contravenientului in termenul prevazut la alin. (4), in mod nejustificat, atrage majorarea cu 30 de zile a duratei de suspendare a exercitarii dreptului de a conduce.
________________________________________
Art. 119
In cazul in care fapta unui conducator de autovehicul sau tramvai a avut ca urmare producerea unui accident de circulatie, instanta de judecata investita cu solutionarea cauzei va cita unitatea de politie din care face parte agentul constatator, partile implicate in eveniment si societatea de asigurare.
________________________________________
Art. 120
(1) Procesul-verbal neatacat in termen de 15 zile de la data comunicarii acestuia, precum si, dupa caz, hotararea judecatoreasca prin care s-a solutionat plangerea constituie titluri executorii, fara vreo alta formalitate.
(2) Procesele-verbale ale cetatenilor straini sau ale cetatenilor romani cu domiciliul sau, dupa caz, rezidenta normala in strainatate, devenite titlu executoriu, se comunica de catre politia rutiera pe raza careia s-a produs fapta, Inspectoratului General al Politiei Romane.
(3) Politia rutiera din cadrul Inspectoratului General al Politiei Romane comunica in scris Inspectoratului General al Politiei de Frontiera, in cel mult 6 luni de la primirea titlului executoriu, numele si prenumele contravenientului, numarul pasaportului si al procesului-verbal de constatare a contraventiei, precum si suma datorata, pentru a fi luate in evidenta si a fi conditionata intrarea pe teritoriul Romaniei a contravenientului.
________________________________________
Art. 121
(2) Executarea sanctiunii contraventionale complementare se prescrie in acelasi termen in care se prescrie sanctiunea contraventionala principala.
________________________________________
CAPITOLUL IX: Atributii ale unor ministere si ale altor autoritati ale administratiei publice
Art. 122
Ministerul Transporturilor, Constructiilor si Turismului are urmatoarele atributii:
a)ia masuri pentru mentinerea permanenta in stare tehnica buna a drumurilor pe care le administreaza;
b)ia masuri pentru instalarea, aplicarea si intretinerea mijloacelor de semnalizare rutiera, precum si a echipamentelor destinate sigurantei circulatiei pe drumurile din administrarea sa, cu respectarea standardelor in vigoare;
c)autorizeaza efectuarea lucrarilor in zonele de siguranta si protectie a drumurilor din administrarea sa, verifica modul de executare si respectarea termenelor stabilite;
d)stabileste conditiile tehnice si metodologia de omologare si certificare a echipamentelor, pieselor de schimb si materialelor de exploatare pentru vehicule;
e)autorizeaza infiintarea si functionarea statiilor de inspectie tehnica periodica, supravegheaza si controleaza activitatea acestora si atesta personalul care efectueaza inspectia tehnica periodica;
f)stabileste norme metodologice si organizeaza pregatirea, examinarea si atestarea profesionala a instructorilor si profesorilor de legislatie in domeniul pregatirii candidatilor pentru obtinerea permisului de conducere, in conditiile legii;
g)stabileste conditiile tehnice si metodologice de omologare pentru circulatia pe drumurile publice a vehiculelor, de inspectie tehnica periodica, de certificare a autenticitatii, de identificare, precum si de verificare tehnica in trafic a vehiculelor;
h)autorizeaza infiintarea si functionarea scolilor pentru pregatirea conducatorilor de autovehicule si tramvaie;
i)stabileste norme obligatorii privind organizarea si desfasurarea transporturilor rutiere si controleaza respectarea acestora;
j)elaboreaza reglementari specifice in domeniul transporturilor rutiere;
k)omologheaza vehicule pentru circulatie;
l)certifica si/sau omologheaza echipamentele, piesele de schimb si materialele de exploatare pentru vehiculele fabricate in tara sau importate;
m)autorizeaza agentii economici care desfasoara activitati de reparatii, de reglari, de modificari constructive, de reconstructie a vehiculelor, precum si de dezmembrare a acestora;
n)asigura efectuarea certificarii autenticitatii sau a identificarii vehiculelor rutiere, in vederea inmatricularii acestora;
o)asigura eliberarea cartii de identitate a vehiculelor rutiere;
p)stabileste normele metodologice si organizeaza pregatirea si examinarea conducatorilor auto, in vederea obtinerii certificatelor de atestare profesionala.
q)elaboreaza, in conditiile legii, norme privind evaluarea capacitatilor psihologice solicitate in activitatea de conducere a autovehiculelor sau tramvaielor.
________________________________________
Art. 123
Ministerul Apararii are urmatoarele atributii:
a)indruma, supravegheaza si controleaza circulatia pe drumurile publice a vehiculelor apartinand acestui minister si controleaza respectarea de catre conducatorii de vehicule din subordine a regulilor de circulatie;
b)coopereaza cu politia rutiera pentru realizarea actiunilor de insotire a coloanelor oficiale militare, precum si a vehiculelor din parcul propriu;
c)inregistreaza vehiculele din parcul propriu si tine evidenta acestora;
d)pregateste personalul din subordine pentru conducerea vehiculelor ministerului si autorizeaza personalul didactic din scolile de pregatire a conducatorilor auto din sistemul propriu, in vederea obtinerii permisului de conducere;
e)organizeaza si executa inspectia tehnica periodica a vehiculelor din unitatile aflate in subordinea sa;
f)elaboreaza, impreuna cu Ministerul Administratiei si Internelor, norme privind conditiile in care pot circula pe drumul public vehiculele speciale de lupta din parcul propriu;
g)elaboreaza, impreuna cu Ministerul Administratiei si Internelor, norme privind controlul circulatiei autovehiculelor apartinand Ministerului Apararii si insotirea coloanelor militare.
________________________________________
Art. 124
Ministerul Educatiei si Cercetarii are urmatoarele atributii:
a)asigura, prin programa scolara, educatia rutiera a prescolarilor si elevilor din invatamantul preuniversitar;
b)asigura, in unitatile de invatamant specializate, pregatirea cursantilor in vederea obtinerii permisului de conducere;
c)indruma, coordoneaza si controleaza, prin inspectoratele scolare, activitatea de educatie rutiera in unitatile de invatamant, inclusiv de pregatire si de perfectionare a cadrelor didactice desemnate sa execute astfel de activitati;
d)asigura materialul didactic pentru laboratoarele de educatie rutiera si parcurile-scoala proprii de circulatie.
________________________________________
Art. 125
Ministerul Sanatatii Publice are urmatoarele atributii:
a)elaboreaza norme referitoare la examinarea medicala a candidatilor la examenul pentru obtinerea permisului de conducere si a conducatorilor de vehicule;
b)stabileste masurile ce trebuie luate de unitatile sanitare, in scopul prevenirii accidentelor de circulatie generate de cauze medicale;
c)elaboreaza norme privind examinarea medicala a conducatorilor de autovehicule si tramvaie, precum si norme privind prelevarea probelor biologice in vederea stabilirii intoxicatiei etilice si a starii de influenta a produselor si substantelor stupefiante sau a medicamentelor cu efecte similare acestora asupra comportamentului conducatorilor de autovehicule si tramvaie;
d)stabileste semnul distinctiv ce se aplica pe ambalajul medicamentelor contraindicate conducerii vehiculelor;
e)stabileste si certifica continutul truselor medicale de prim ajutor.
________________________________________
Art. 126
Comisia pentru Supraveghere a Asigurarilor impreuna cu politia rutiera intocmesc programe de preventie rutiera si indruma, coordoneaza si controleaza modul de aplicare a acestora. Fondurile necesare desfasurarii acestor programe se asigura de catre Comisia de Supraveghere a Asigurarilor impreuna cu societatile de asigurare autorizate.
________________________________________
Art. 127
(1) In scopul coordonarii unei strategii unitare, multidisciplinare in domeniul sigurantei circulatiei rutiere, in subordinea Guvernului functioneaza Consiliul Interministerial pentru Siguranta Rutiera**).
(2) Atributiile Consiliului Interministerial pentru Siguranta Rutiera se stabilesc prin hotarare a Guvernului.
________________________________________
Art. 128
(1) Autoritatile administratiei publice locale au urmatoarele atributii:
a)iau masuri pentru mentinerea permanenta in stare tehnica buna a drumurilor pe care le administreaza, precum si pentru iluminarea corespunzatoare a acestora, conform legii;
b)iau masuri pentru instalarea, aplicarea si intretinerea mijloacelor de semnalizare rutiera si a echipamentelor destinate sigurantei circulatiei, conform standardelor in vigoare, tinand evidenta acestora;
c)intocmesc si actualizeaza planurile de organizare a circulatiei pentru localitatile urbane si iau masuri pentru realizarea lucrarilor ce se impun in vederea asigurarii fluentei si sigurantei traficului, precum si a reducerii nivelurilor de emisii poluante, cu avizul politiei rutiere;
d)stabilesc reglementari referitoare la regimul de acces si circulatie, stationare si parcare pentru diferite categorii de vehicule, cu avizul politiei rutiere;
e)iau masuri pentru amenajarea de trotuare si drumuri laterale pentru circulatia pietonilor, vehiculelor cu tractiune animala, a tractoarelor, de piste pentru biciclete, precum si de benzi destinate exclusiv transportului public de persoane pe drumurile pe care le administreaza, cu avizul politiei rutiere;
f)inregistreaza si tin evidenta vehiculelor nesupuse inmatricularii;
g)iau masuri pentru ridicarea si depozitarea, in spatii special amenajate, a autovehiculelor, remorcilor, caroseriilor sau subansamblurilor acestora, devenite improprii din punct de vedere tehnic pentru a circula pe drumurile publice, abandonate sau parasite pe domeniul public;
h)iau masuri pentru asigurarea spatiului si depozitarii vehiculelor cu tractiune animala, depistate circuland pe drumurile publice pe care le este interzis accesul;
i)sprijina activitatile organizate de Ministerul Educatiei si Cercetarii si de Ministerul Administratiei si Internelor pentru educatia rutiera a elevilor.
(2) Proiectele de sistematizare a localitatilor, de reglementare a circulatiei, precum si a drumurilor publice din interiorul si din afara acestora, elaborate de autoritatile publice locale, vor fi avizate de seful politiei rutiere a judetului, municipiului Bucuresti sau, dupa caz, al politiei rutiere din Inspectoratul General al Politiei Romane.
________________________________________
Art. 129
(1) Ministerul Administratiei si Internelor si autoritatile administratiei publice locale iau masuri pentru popularizarea regulilor de circulatie in randul tuturor persoanelor care folosesc drumurile publice si in acest scop vor prevedea in planurile anuale fondurile necesare.
(2) In unitatile de invatamant prescolar, primar si gimnazial obligatoriu se desfasoara cel putin o ora de educatie rutiera pe saptamana, pe parcursul anului scolar.
(3) Mass-media poate sprijini actiunile Ministerului Administratiei si Internelor si ale autoritatilor administratiei publice locale in legatura cu popularizarea regulilor de circulatie pe drumurile publice.
(4) Politia rutiera din cadrul Inspectoratului General al Politiei Romane se va implica in realizarea programelor de siguranta rutiera, stabilite de Comisia Economica pentru Europa a Organizatiei Natiunilor Unite.
________________________________________
Art. 130
Orele de educatie rutiera din institutiile de invatamant prescolar, primar si gimnazial se desfasoara potrivit programei aprobate prin ordin comun al ministrului educatiei si cercetarii si al ministrului administratiei si internelor, care se publica in Monitorul Oficial al Romaniei, Partea I.
________________________________________
CAPITOLUL X: Dispozitii finale
Art. 131
In desfasurarea activitatilor de prevenire a accidentelor rutiere, politia rutiera poate solicita sprijinul unor asociatii profesionale si al unor conducatori de autovehicule, care consimt sa participe voluntar la acestea, conform legii.
________________________________________
Art. 132
Anual se stabilesc fonduri din bugetul Ministerului Administratiei si Internelor, destinate campaniilor si activitatilor de educatie rutiera.
________________________________________
Art. 133
(1) Modelele indicatoarelor, marcajelor si semnalelor luminoase, precum si semnalele politistilor rutieri sunt prevazute in anexa nr. 2.
(2) Anexa prevazuta la alin. (1) poate fi modificata si completata prin hotarare a Guvernului, pe baza modificarilor si completarilor aduse conventiilor si acordurilor internationale in domeniu, la care Romania este parte.
________________________________________
Art. 1331
Substantele sau produsele stupefiante prevazute in prezenta ordonanta de urgenta, precum si medicamentele cu efecte similare acestora se stabilesc si se actualizeaza periodic, prin lege, la propunerea Ministerului Sanatatii.
________________________________________
Art. 134
(1) Prezenta ordonanta de urgenta se aplica incepand cu data de 1 februarie 2003. Pe aceeasi data se abroga Decretul nr. 328/1966 privind circulatia pe drumurile publice, cu modificarile ulterioare, republicat in Buletinul Oficial, Partea I, nr. 49 din 28 iunie 1984, precum si orice alte dispozitii contrare prezentei ordonante de urgenta.
(2) In termen de 30 de zile de la data publicarii Ministerul Administratiei si Internelor va elabora regulamentul de aplicare a prezentei ordonante de urgenta, care se aproba prin hotarare a Guvernului.
________________________________________
Art. 135
In termen de 90 de zile de la publicarea in Monitorul Oficial al Romaniei, Partea I, a legii de aprobare a prezentei ordonante de urgenta***), la propunerea Ministerului Administratiei si Internelor, Guvernul va emite hotararea de modificare si completare a Hotararii Guvernului nr. 85/2003 pentru aprobarea Regulamentului de aplicare a Ordonantei de urgenta a Guvernului nr. 195/2002 privind circulatia pe drumurile publice, denumit regulament in cuprinsul prezentei ordonante de urgenta, care se va publica in Monitorul Oficial al Romaniei, Partea I.
________________________________________
Art. 136
In termen de 90 de zile de la publicarea in Monitorul Oficial al Romaniei, Partea I, a legii de aprobare a prezentei ordonante de urgenta, ministerele cu atributii in domeniul circulatiei pe drumurile publice vor elabora, vor aproba si vor publica in Monitorul Oficial al Romaniei, Partea I, normele de aplicare a prevederilor prezentei ordonante de urgenta, dupa cum urmeaza:
a)Ministerul Administratiei si Internelor, pentru prevederile art. 15 alin. (4), art. 23 alin. (10), art. 24 alin. (2) si ale art. 83 alin. (4);
b)Ministerul Transporturilor, Constructiilor si Turismului, pentru prevederile art. 23 alin. (33) si (35) si ale art. 66 alin. (3);
c)Ministerul Transporturilor, Constructiilor si Turismului si Ministerul Administratiei si Internelor, pentru prevederile art. 9 alin. (2) si ale art. 14 alin. (2);
d)Ministerul Sanatatii Publice, pentru prevederile art. 22 alin. (2), (5) si (7), art. 87 alin. (3), art. 88 alin. (2) si ale art. 125 lit. a);
f)Ministerul Transporturilor, Constructiilor si Turismului, Ministerul Educatiei si Cercetarii si Ministerul Administratiei si Internelor, pentru prevederile art. 23 alin. (5) si (8);
g)Ministerul Apararii si Ministerul Administratiei si Internelor, pentru prevederile art. 123 lit. f) si g);
h)Ministerul Educatiei si Cercetarii si Ministerul Administratiei si Internelor, pentru prevederile art. 130.
________________________________________
Art. 137
Anexele nr. 1 si 2 fac parte integranta din prezenta ordonanta de urgenta.
ANEXA Nr. 1: Categorii de vehicule pentru care se elibereaza permisul de conducere
Categoriile de vehicule pentru care se elibereaza permisul de conducere, prevazute la art. 20 alin. (2), se definesc astfel:
a)categoria AM: mopede;
b)categoria A1:
1.motociclete cu cilindree maxima de 125 cm3, cu puterea maxima de 11 kW si cu un raport putere/greutate de cel mult 0,1 kW/kg;
2.tricicluri cu motor cu puterea maxima de 15 kW;
c)categoria A2: motociclete cu puterea maxima de 35 kW, cu un raport putere/greutate care nu depaseste 0,2 kW/kg si care nu sunt derivate dintr-un vehicul avand mai mult de dublul puterii sale;
d)categoria A: motociclete cu sau fara atas si tricicluri cu motor cu puterea de peste 15 kW;
e)categoria B1: cvadricicluri a caror masa proprie nu depaseste 400 kg (550 kg pentru vehiculele destinate transportului de marfuri), neincluzand masa bateriilor in cazul vehiculelor electrice si care sunt echipate cu motor cu ardere interna a carui putere neta maxima nu depaseste 15 kW sau cu motor electric a carui putere nominala continua maxima nu depaseste 15 kW;
f)categoria B:
1.autovehiculul a carui masa totala maxima autorizata nu depaseste 3.500 kg si al carui numar de locuri pe scaune, in afara conducatorului, nu este mai mare de 8;
2.ansamblul format dintr-un autovehicul tragator din categoria B si o remorca a carei masa totala maxima autorizata nu depaseste 750 kg;
3.ansamblul de vehicule a caror masa totala maxima autorizata nu depaseste 4.250 kg, format dintr-un autovehicul tragator din categoria B si o remorca a carei masa totala maxima autorizata depaseste 750 kg;
g)categoria BE: ansamblul de vehicule a caror masa totala maxima autorizata depaseste 4.250 kg, format dintr-un autovehicul tragator din categoria B si o remorca sau semiremorca a carei masa totala maxima autorizata nu depaseste 3.500 kg;
h)categoria C1: autovehiculul, altul decat cel din categoria D sau D1, a carui masa totala maxima autorizata depaseste 3.500 kg, dar nu mai mare de 7.500 kg, si care este proiectat si construit pentru transportul a maximum 8 pasageri in afara de conducatorul auto. Autovehiculului din aceasta categorie i se poate atasa o remorca a carei masa totala maxima autorizata nu depaseste 750 kg;
i)categoria C1E:
1.ansamblul de vehicule constand dintr-un autovehicul tragator din categoria C1 si o remorca sau semiremorca a carei masa totala maxima autorizata este mai mare de 750 kg, cu conditia ca masa totala maxima autorizata a ansamblului sa nu depaseasca 12.000 kg;
2.ansamblurile de vehicule in care vehiculul tragator face parte din categoria B, iar remorca sau semiremorca sa are o masa totala maxima autorizata de peste 3.500 kg, cu conditia ca masa totala maxima autorizata a ansamblului sa nu depaseasca 12.000 kg;
j)categoria C:
1.autovehiculul, altul decat cele din categoria D sau D1, a carui masa totala maxima autorizata este mai mare de 3.500 kg si care este proiectat si construit pentru transportul a maximum 8 pasageri in afara conducatorului auto;
2.ansamblul format dintr-un autovehicul din categoria C si o remorca a carei masa totala maxima autorizata nu depaseste 750 kg;
k)categoria CE: ansamblul de vehicule constand dintr-un autovehicul tragator din categoria C si o remorca sau semiremorca a carei masa totala maxima autorizata este mai mare de 750 kg;
l)categoria D1:
1.autovehiculul proiectat si construit pentru transportul a maximum 16 pasageri in afara de conducatorul auto si a carui lungime maxima nu depaseste 8 m;
2.ansamblul de vehicule format dintr-un autovehicul tragator din categoria D1 si o remorca a carei masa totala maxima autorizata nu depaseste 750 kg;
m)categoria D1E: ansamblul de vehicule constand dintr-un autovehicul tragator din categoria D1 si o remorca a carei masa totala maxima autorizata este mai mare de 750 kg. Remorca nu trebuie sa fie destinata transportului de persoane;
n)categoria D: autovehiculul destinat transportului de persoane avand mai mult de 8 locuri pe scaune, in afara locului conducatorului. Autovehiculului din aceasta categorie i se poate atasa o remorca a carei masa totala maxima autorizata nu depaseste 750 kg;
o)categoria DE: ansamblul de vehicule constand dintr-un autovehicul tragator din categoria D si o remorca a carei masa totala maxima autorizata este mai mare de 750 kg. Remorca nu trebuie sa fie destinata transportului de persoane;
p)categoria Tr: tractor, masini si utilaje autopropulsate agricole, forestiere sau pentru lucrari;
r)categoria Tb: troleibuz;
 
CODUL MUNCII din 24 ianuarie 2003 (**republicat**)(Legea nr. 53/2003)
EMITENT	•  PARLAMENTUL
Publicat în  MONITORUL OFICIAL nr. 345 din 18 mai 2011



*) Republicat în temeiul art. V din Legea nr. 40/2011 pentru modificarea și completarea Legii nr. 53/2003 - Codul muncii, publicată în Monitorul Oficial al României, Partea I, nr. 225 din 31 martie 2011, dându-se textelor o nouă numerotare.Legea nr. 53/2003 - Codul muncii a fost publicată în Monitorul Oficial al României, Partea I, nr. 72 din 5 februarie 2003, și a mai fost modificată și completată prin:– Legea nr. 480/2003 pentru modificarea lit. e) a art. 50 din Legea nr. 53/2003 - Codul muncii, publicată în Monitorul Oficial al României, Partea I, nr. 814 din 18 noiembrie 2003;– Legea nr. 541/2003 pentru modificarea unor dispoziții ale Legii nr. 53/2003 - Codul muncii, publicată în Monitorul Oficial al României, Partea I, nr. 913 din 19 decembrie 2003;– Ordonanța de urgență a Guvernului nr. 65/2005 privind modificarea și completarea Legii nr. 53/2003 - Codul muncii, publicată în Monitorul Oficial al României, Partea I, nr. 576 din 5 iulie 2005, aprobată cu modificări și completări prin Legea nr. 371/2005, publicată în Monitorul Oficial al României, Partea I, nr. 1.147 din 19 decembrie 2005;– Legea nr. 241/2005 pentru prevenirea și combaterea evaziunii fiscale, publicată în Monitorul Oficial al României, Partea I, nr. 672 din 27 iulie 2005, cu modificările ulterioare;– Ordonanța de urgență a Guvernului nr. 55/2006 pentru modificarea și completarea Legii nr. 53/2003 - Codul muncii, publicată în Monitorul Oficial al României, Partea I, nr. 788 din 18 septembrie 2006, aprobată cu completări prin Legea nr. 94/2007, publicată în Monitorul Oficial al României, Partea I, nr. 264 din 19 aprilie 2007;– Legea nr. 237/2007 privind modificarea alin. (1) al art. 269 din Legea nr. 53/2003 - Codul muncii, publicată în Monitorul Oficial al României, Partea I, nr. 497 din 25 iulie 2007;– Legea nr. 202/2008 pentru modificarea alin. (1) al art. 134 din Legea nr. 53/2003 - Codul muncii, publicată în Monitorul Oficial al României, Partea I, nr. 728 din 28 octombrie 2008;– Ordonanța de urgență a Guvernului nr. 148/2008 pentru modificarea Legii nr. 53/2003 - Codul muncii, publicată în Monitorul Oficial al României, Partea I, nr. 765 din 13 noiembrie 2008, aprobată prin Legea nr. 167/2009, publicată în Monitorul Oficial al României, Partea I, nr. 321 din 14 mai 2009;– Legea nr. 331/2009 privind modificarea lit. e) a alin. (1) al art. 276 din Legea nr. 53/2003 - Codul muncii, publicată în Monitorul Oficial al României, Partea I, nr. 779 din 13 noiembrie 2009;– Legea nr. 49/2010 privind unele măsuri în domeniul muncii și asigurărilor sociale, publicată în Monitorul Oficial al României, Partea I, nr. 195 din 29 martie 2010.Titlul I Dispoziții generaleCapitolul I Domeniul de aplicareArticolul 1(1) Prezentul cod reglementează domeniul raporturilor de muncă, modul în care se efectuează controlul aplicării reglementărilor din domeniul raporturilor de muncă, precum și jurisdicția muncii.(2) Prezentul cod se aplică și raporturilor de muncă reglementate prin legi speciale, numai în măsura în care acestea nu conțin dispoziții specifice derogatorii.Articolul 2Dispozițiile cuprinse în prezentul cod se aplică:a) cetățenilor români încadrați cu contract individual de muncă, care prestează muncă în România;b) cetățenilor români încadrați cu contract individual de muncă și care prestează activitatea în străinătate, în baza unor contracte încheiate cu un angajator român, cu excepția cazului în care legislația statului pe al cărui teritoriu se execută contractul individual de muncă este mai favorabilă;c) cetățenilor străini sau apatrizi încadrați cu contract individual de muncă, care prestează muncă pentru un angajator român pe teritoriul României;d) persoanelor care au dobândit statutul de refugiat și se încadrează cu contract individual de muncă pe teritoriul României, în condițiile legii;e) ucenicilor care prestează muncă în baza unui contract de ucenicie la locul de muncă;f) angajatorilor, persoane fizice și juridice;g) organizațiilor sindicale și patronale.Capitolul II Principii fundamentaleArticolul 3(1) Libertatea muncii este garantată prin Constituție. Dreptul la muncă nu poate fi îngrădit.(2) Orice persoană este liberă în alegerea locului de muncă și a profesiei, meseriei sau activității pe care urmează să o presteze.(3) Nimeni nu poate fi obligat să muncească sau să nu muncească într-un anumit loc de muncă ori într-o anumită profesie, oricare ar fi acestea.(4) Orice contract de muncă încheiat cu nerespectarea dispozițiilor alin. (1)-(3) este nul de drept.Articolul 4(1) Munca forțată este interzisă.(2) Termenul muncă forțată desemnează orice muncă sau serviciu impus unei persoane sub amenințare ori pentru care persoana nu și-a exprimat consimțământul în mod liber.(3) Nu constituie muncă forțată munca sau activitatea impusă de autoritățile publice:a) în temeiul legii privind serviciul militar obligatoriu**);**) A se vedea Legea nr. 395/2005 privind suspendarea pe timp de pace a serviciului militar obligatoriu și trecerea la serviciul militar pe bază de voluntariat, publicată în Monitorul Oficial al României, Partea I, nr. 1.155 din 20 decembrie 2005, cu modificările ulterioare.b) pentru îndeplinirea obligațiilor civice stabilite prin lege;c) în baza unei hotărâri judecătorești de condamnare, rămasă definitivă, în condițiile legii;d) în caz de forță majoră, respectiv în caz de război, catastrofe sau pericol de catastrofe precum: incendii, inundații, cutremure, epidemii sau epizootii violente, invazii de animale sau insecte și, în general, în toate circumstanțele care pun în pericol viața sau condițiile normale de existență ale ansamblului populației ori ale unei părți a acesteia.Articolul 5(1) În cadrul relațiilor de muncă funcționează principiul egalității de tratament față de toți salariații și angajatorii.(2) Orice discriminare directă sau indirectă față de un salariat, discriminare prin asociere, hărțuire sau faptă de victimizare, bazată pe criteriul de rasă, cetățenie, etnie, culoare, limbă, religie, origine socială, trăsături genetice, sex, orientare sexuală, vârstă, handicap, boală cronică necontagioasă, infectare cu HIV, opțiune politică, situație sau responsabilitate familială, apartenență ori activitate sindicală, apartenență la o categorie defavorizată, este interzisă.(la 27-07-2020, Alineatul (2) din Articolul 5 , Capitolul II , Titlul I a fost modificat de Punctul 1, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(3) Constituie discriminare directă orice act sau faptă de deosebire, excludere, restricție sau preferință, întemeiat(ă) pe unul sau mai multe dintre criteriile prevăzute la alin. (2), care au ca scop sau ca efect neacordarea, restrângerea ori înlăturarea recunoașterii, folosinței sau exercitării drepturilor prevăzute în legislația muncii.(la 27-07-2020, Alineatul (3) din Articolul 5 , Capitolul II , Titlul I a fost modificat de Punctul 1, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(4) Constituie discriminare indirectă orice prevedere, acțiune, criteriu sau practică aparent neutră care are ca efect dezavantajarea unei persoane față de o altă persoană în baza unuia dintre criteriile prevăzute la alin. (2), în afară de cazul în care acea prevedere, acțiune, criteriu sau practică se justifică în mod obiectiv, printr-un scop legitim, și dacă mijloacele de atingere a acelui scop sunt proporționale, adecvate și necesare.(la 27-07-2020, Alineatul (4) din Articolul 5 , Capitolul II , Titlul I a fost modificat de Punctul 1, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(5) Hărțuirea constă în orice tip de comportament care are la bază unul dintre criteriile prevăzute la alin. (2) care are ca scop sau ca efect lezarea demnității unei persoane și duce la crearea unui mediu intimidant, ostil, degradant, umilitor sau ofensator.(la 27-07-2020, Articolul 5 din Capitolul II , Titlul I a fost completat de Punctul 2, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(6) Discriminarea prin asociere constă din orice act sau faptă de discriminare săvârșit(ă) împotriva unei persoane care, deși nu face parte dintr-o categorie de persoane identificată potrivit criteriilor prevăzute la alin. (2), este asociată sau prezumată a fi asociată cu una sau mai multe persoane aparținând unei astfel de categorii de persoane.(la 27-07-2020, Articolul 5 din Capitolul II , Titlul I a fost completat de Punctul 2, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(7) Constituie victimizare orice tratament advers, venit ca reacție la o plângere sau acțiune în justiție cu privire la încălcarea principiului tratamentului egal și al nediscriminării.(la 27-07-2020, Articolul 5 din Capitolul II , Titlul I a fost completat de Punctul 2, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(8) Orice comportament care constă în a dispune, scris sau verbal, unei persoane să utilizeze o formă de discriminare, care are la bază unul dintre criteriile prevăzute la alin. (2), împotriva uneia sau mai multor persoane este considerat discriminare.(la 27-07-2020, Articolul 5 din Capitolul II , Titlul I a fost completat de Punctul 2, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(9) Nu constituie discriminare excluderea, deosebirea, restricția sau preferința în privința unui anumit loc de muncă în cazul în care, prin natura specifică a activității în cauză sau a condițiilor în care activitatea respectivă este realizată, există anumite cerințe profesionale esențiale și determinante, cu condiția ca scopul să fie legitim și cerințele proporționale.(la 27-07-2020, Articolul 5 din Capitolul II , Titlul I a fost completat de Punctul 2, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )Articolul 6(1) Orice salariat care prestează o muncă beneficiază de condiții de muncă adecvate activității desfășurate, de protecție socială, de securitate și sănătate în muncă, precum și de respectarea demnității și a conștiinței sale, fără nicio discriminare.(2) Tuturor salariaților care prestează o muncă le sunt recunoscute dreptul la negocieri colective, dreptul la protecția datelor cu caracter personal, precum și dreptul la protecție împotriva concedierilor nelegale.(3) Pentru munca egală sau de valoare egală este interzisă orice discriminare bazată pe criteriul de sex cu privire la toate elementele și condițiile de remunerare.Articolul 7Salariații și angajatorii se pot asocia liber pentru apărarea drepturilor și promovarea intereselor lor profesionale, economice și sociale.Articolul 8(1) Relațiile de muncă se bazează pe principiul consensualității și al bunei-credințe.(2) Pentru buna desfășurare a relațiilor de muncă, participanții la raporturile de muncă se vor informa și se vor consulta reciproc, în condițiile legii și ale contractelor colective de muncă.Articolul 9Cetățenii români sunt liberi să se încadreze în muncă în statele membre ale Uniunii Europene, precum și în oricare alt stat, cu respectarea normelor dreptului internațional al muncii și a tratatelor bilaterale la care România este parte.Titlul II Contractul individual de muncăCapitolul I Încheierea contractului individual de muncăArticolul 10Contractul individual de muncă este contractul în temeiul căruia o persoană fizică, denumită salariat, se obligă să presteze munca pentru și sub autoritatea unui angajator, persoană fizică sau juridică, în schimbul unei remunerații denumite salariu.Notă
*) Modelul -cadru al contractului individual de muncă a fost aprobat prin Ordinul nr. 64 din 28 februarie 2003, publicat în Monitorul Oficial nr. 139 din 4 martie 2003, modificat prin Ordinul nr. 76 din 11 martie 2003, publicat în Monitorul Oficial nr. 159 din 12 martie 2003 și prin Ordinul nr. 1.616 din 2 iunie 2011, publicat în Monitorul Oficial nr. 415 din 14 iunie 2011.Articolul 11Clauzele contractului individual de muncă nu pot conține prevederi contrare sau drepturi sub nivelul minim stabilit prin acte normative ori prin contracte colective de muncă.Articolul 12(1) Contractul individual de muncă se încheie pe durată nedeterminată.(2) Prin excepție, contractul individual de muncă se poate încheia și pe durată determinată, în condițiile expres prevăzute de lege.Articolul 13(1) Persoana fizică dobândește capacitate de muncă la împlinirea vârstei de 16 ani.(2) Persoana fizică poate încheia un contract de muncă în calitate de salariat și la împlinirea vârstei de 15 ani, cu acordul părinților sau al reprezentanților legali, pentru activități potrivite cu dezvoltarea fizică, aptitudinile și cunoștințele sale, dacă astfel nu îi sunt periclitate sănătatea, dezvoltarea și pregătirea profesională.(3) Încadrarea în muncă a persoanelor sub vârsta de 15 ani este interzisă.(4) Încadrarea în muncă a persoanelor puse sub interdicție judecătorească este interzisă.(5) Încadrarea în muncă în locuri de muncă grele, vătămătoare sau periculoase se poate face după împlinirea vârstei de 18 ani; aceste locuri de muncă se stabilesc prin hotărâre a Guvernului.Articolul 14(1) În sensul prezentului cod, prin angajator se înțelege persoana fizică sau juridică ce poate, potrivit legii, să angajeze forță de muncă pe bază de contract individual de muncă.(2) Persoana juridică poate încheia contracte individuale de muncă, în calitate de angajator, din momentul dobândirii personalității juridice.(3) Persoana fizică dobândește capacitatea de a încheia contracte individuale de muncă în calitate de angajator, din momentul dobândirii capacității depline de exercițiu.Articolul 15Este interzisă, sub sancțiunea nulității absolute, încheierea unui contract individual de muncă în scopul prestării unei munci sau a unei activități ilicite ori imorale.Articolul 15^1În sensul prezentei legi, munca nedeclarată reprezintă:a) primirea la muncă a unei persoane fără încheierea contractului individual de muncă în formă scrisă, cel târziu în ziua anterioară începerii activității;(la 13-04-2018, Litera a) din Articolul 15^1 , Capitolul I , Titlul II a fost modificată de Punctul 1, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )b) primirea la muncă a unei persoane fără transmiterea elementelor contractului individual de muncă în registrul general de evidență a salariaților cel târziu în ziua anterioară începerii activității;(la 13-04-2018, Litera b) din Articolul 15^1 , Capitolul I , Titlul II a fost modificată de Punctul 1, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )c) primirea la muncă a unui salariat în perioada în care acesta are contractul individual de muncă suspendat;d) primirea la muncă a unui salariat în afara programului de lucru stabilit în cadrul contractelor individuale de muncă cu timp parțial.(la 07-08-2017, Capitolul I din Titlul II a fost completat de Punctul 1, Articolul I din ORDONANȚA DE URGENȚĂ nr. 53 din 4 august 2017, publicată în MONITORUL OFICIAL nr. 644 din 07 august 2017 )Articolul 16(1) Contractul individual de muncă se încheie în baza consimțământului părților, în formă scrisă, în limba română, cel târziu în ziua anterioară începerii activității de către salariat. Obligația de încheiere a contractului individual de muncă în formă scrisă revine angajatorului.(la 13-04-2018, Alineatul (1) din Articolul 16 , Capitolul I , Titlul II a fost modificat de Punctul 2, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )(2) Anterior începerii activității, contractul individual de muncă se înregistrează în registrul general de evidență a salariaților, care se transmite inspectoratului teritorial de muncă cel târziu în ziua anterioară începerii activității.(la 13-04-2018, Alineatul (2) din Articolul 16 , Capitolul I , Titlul II a fost modificat de Punctul 2, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )(3) Angajatorul este obligat ca, anterior începerii activității, să înmâneze salariatului un exemplar din contractul individual de muncă.(4) Angajatorul este obligat să păstreze la locul de muncă o copie a contractului individual de muncă pentru salariații care prestează activitate în acel loc.(5) Munca prestată în temeiul unui contract individual de muncă constituie vechime în muncă.(6) Absențele nemotivate și concediile fără plată se scad din vechimea în muncă.(7) Fac excepție de la prevederile alin. (6) concediile pentru formare profesională fără plată, acordate în condițiile art. 155 și 156.(la 07-08-2017, Articolul 16 din Capitolul I , Titlul II a fost modificat de Punctul 2, Articolul I din ORDONANȚA DE URGENȚĂ nr. 53 din 4 august 2017, publicată în MONITORUL OFICIAL nr. 644 din 07 august 2017 )Articolul 16^1(1) În sensul art. 16 alin. (4), locul de muncă reprezintă locul în care salariatul își desfășoară activitatea, situat în perimetrul asigurat de angajator, persoană fizică sau juridică, la sediul principal sau la sucursale, reprezentanțe, agenții sau puncte de lucru care aparțin acestuia.(2) Copia contractului individual de muncă se păstrează la locul de muncă definit conform alin. (1) pe suport hârtie sau pe suport electronic, de către persoana desemnată de angajator în acest scop, cu respectarea prevederilor privind confidențialitatea datelor cu caracter personal.(la 13-04-2018, Capitolul I din Titlul II a fost completat de Punctul 2^1, Punctul 3, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )Articolul 17(1) Anterior încheierii sau modificării contractului individual de muncă, angajatorul are obligația de a informa persoana selectată în vederea angajării ori, după caz, salariatul, cu privire la clauzele esențiale pe care intenționează să le înscrie în contract sau să le modifice.(2) Obligația de informare a persoanei selectate în vederea angajării sau a salariatului se consideră îndeplinită de către angajator la momentul semnării contractului individual de muncă sau a actului adițional, după caz.(3) Persoana selectată în vederea angajării ori salariatul, după caz, va fi informată cu privire la cel puțin următoarele elemente:a) identitatea părților;b) locul de muncă sau, în lipsa unui loc de muncă fix, posibilitatea ca salariatul să muncească în diverse locuri;c) sediul sau, după caz, domiciliul angajatorului;d) funcția/ocupația conform specificației Clasificării ocupațiilor din România sau altor acte normative, precum și fișa postului, cu specificarea atribuțiilor postului;e) criteriile de evaluare a activității profesionale a salariatului aplicabile la nivelul angajatorului;f) riscurile specifice postului;g) data de la care contractul urmează să își producă efectele;h) în cazul unui contract de muncă pe durată determinată sau al unui contract de muncă temporară, durata acestora;i) durata concediului de odihnă la care salariatul are dreptul;j) condițiile de acordare a preavizului de către părțile contractante și durata acestuia;k) salariul de bază, alte elemente constitutive ale veniturilor salariale, precum și periodicitatea plății salariului la care salariatul are dreptul;l) durata normală a muncii, exprimată în ore/zi și ore/săptămână;m) indicarea contractului colectiv de muncă ce reglementează condițiile de muncă ale salariatului;n) durata perioadei de probă.(4) Elementele din informarea prevăzută la alin. (3) trebuie să se regăsească și în conținutul contractului individual de muncă.(5) Orice modificare a unuia dintre elementele prevăzute la alin. (3) în timpul executării contractului individual de muncă impune încheierea unui act adițional la contract, anterior producerii modificării, cu excepția situațiilor în care o asemenea modificare este prevăzută în mod expres de lege sau în contractul colectiv de muncă aplicabil.(la 07-08-2017, Alineatul (5) din Articolul 17 , Capitolul I , Titlul II a fost modificat de Punctul 3, Articolul I din ORDONANȚA DE URGENȚĂ nr. 53 din 4 august 2017, publicată în MONITORUL OFICIAL nr. 644 din 07 august 2017 )(6) La negocierea, încheierea sau modificarea contractului individual de muncă ori pe durata concilierii unui conflict individual de muncă, oricare dintre părți poate fi asistată de către un consultant extern specializat în legislația muncii sau de către un reprezentant al sindicatului al cărui membru este, conform propriei opțiuni, cu respectarea prevederilor alin. (7).(la 03-10-2020, Alineatul (6) din Articolul 17 , Capitolul I , Titlul II a fost modificat de Punctul 1, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )(7) Cu privire la informațiile furnizate, prealabil încheierii contractului individual de muncă sau pe parcursul executării acestuia, inclusiv pe durata concilierii, între părți poate interveni un contract de confidențialitate.(la 03-10-2020, Alineatul (7) din Articolul 17 , Capitolul I , Titlul II a fost modificat de Punctul 1, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )Articolul 18(1) În cazul în care persoana selectată în vederea angajării ori salariatul, după caz, urmează să își desfășoare activitatea în străinătate, angajatorul are obligația de a-i comunica în timp util, înainte de plecare, informațiile prevăzute la art. 17 alin. (3), precum și informații referitoare la:a) durata perioadei de muncă ce urmează să fie prestată în străinătate;b) moneda în care vor fi plătite drepturile salariale, precum și modalitățile de plată;c) prestațiile în bani și/sau în natură aferente desfășurării activității în străinătate;d) condițiile de climă;e) reglementările principale din legislația muncii din acea țară;f) obiceiurile locului a căror nerespectare i-ar pune în pericol viața, libertatea sau siguranța personală;g) condițiile de repatriere a lucrătorului, după caz.(2) Informațiile prevăzute la alin. (1) lit. a), b) și c) trebuie să se regăsească și în conținutul contractului individual de muncă.(3) Dispozițiile alin. (1) se completează prin legi speciale care reglementează condițiile specifice de muncă în străinătate.Articolul 19În situația în care angajatorul nu își execută obligația de informare prevăzută la art. 17 și 18, persoana selectată în vederea angajării ori salariatul, după caz, are dreptul să sesizeze, în termen de 30 de zile de la data neîndeplinirii acestei obligații, instanța judecătorească competentă și să solicite despăgubiri corespunzătoare prejudiciului pe care l-a suferit ca urmare a neexecutării de către angajator a obligației de informare.Articolul 20(1) În afara clauzelor esențiale prevăzute la art. 17, între părți pot fi negociate și cuprinse în contractul individual de muncă și alte clauze specifice.(2) Sunt considerate clauze specifice, fără ca enumerarea să fie limitativă:a) clauza cu privire la formarea profesională;b) clauza de neconcurență;c) clauza de mobilitate;d) clauza de confidențialitate.Articolul 21(1) La încheierea contractului individual de muncă sau pe parcursul executării acestuia, părțile pot negocia și cuprinde în contract o clauză de neconcurență prin care salariatul să fie obligat ca după încetarea contractului să nu presteze, în interes propriu sau al unui terț, o activitate care se află în concurență cu cea prestată la angajatorul său, în schimbul unei indemnizații de neconcurență lunare pe care angajatorul se obligă să o plătească pe toată perioada de neconcurență.(2) Clauza de neconcurență își produce efectele numai dacă în cuprinsul contractului individual de muncă sunt prevăzute în mod concret activitățile ce sunt interzise salariatului la data încetării contractului, cuantumul indemnizației de neconcurență lunare, perioada pentru care își produce efectele clauza de neconcurență, terții în favoarea cărora se interzice prestarea activității, precum și aria geografică unde salariatul poate fi în reală competiție cu angajatorul.(3) Indemnizația de neconcurență lunară datorată salariatului nu este de natură salarială, se negociază și este de cel puțin 50% din media veniturilor salariale brute ale salariatului din ultimele 6 luni anterioare datei încetării contractului individual de muncă sau, în cazul în care durata contractului individual de muncă a fost mai mică de 6 luni, din media veniturilor salariale lunare brute cuvenite acestuia pe durata contractului.(4) Indemnizația de neconcurență reprezintă o cheltuială efectuată de angajator, este deductibilă la calculul profitului impozabil și se impozitează la persoana fizică beneficiară, potrivit legii.Articolul 22(1) Clauza de neconcurență își poate produce efectele pentru o perioadă de maximum 2 ani de la data încetării contractului individual de muncă.(2) Prevederile alin. (1) nu sunt aplicabile în cazurile în care încetarea contractului individual de muncă s-a produs de drept, cu excepția cazurilor prevăzute la art. 56 alin. (1) lit. c), e), f), g) și i), ori a intervenit din inițiativa angajatorului pentru motive care nu țin de persoana salariatului.Articolul 23(1) Clauza de neconcurență nu poate avea ca efect interzicerea în mod absolut a exercitării profesiei salariatului sau a specializării pe care o deține.(2) La sesizarea salariatului sau a inspectoratului teritorial de muncă instanța competentă poate diminua efectele clauzei de neconcurență.Articolul 24În cazul nerespectării, cu vinovăție, a clauzei de neconcurență salariatul poate fi obligat la restituirea indemnizației și, după caz, la daune-interese corespunzătoare prejudiciului pe care l-a produs angajatorului.Articolul 25(1) Prin clauza de mobilitate părțile în contractul individual de muncă stabilesc că, în considerarea specificului muncii, executarea obligațiilor de serviciu de către salariat nu se realizează într-un loc stabil de muncă. În acest caz salariatul beneficiază de prestații suplimentare în bani sau în natură.(2) Cuantumul prestațiilor suplimentare în bani sau modalitățile prestațiilor suplimentare în natură sunt specificate în contractul individual de muncă.Articolul 26(1) Prin clauza de confidențialitate părțile convin ca, pe toată durata contractului individual de muncă și după încetarea acestuia, să nu transmită date sau informații de care au luat cunoștință în timpul executării contractului, în condițiile stabilite în regulamentele interne, în contractele colective de muncă sau în contractele individuale de muncă.(2) Nerespectarea acestei clauze de către oricare dintre părți atrage obligarea celui în culpă la plata de daune-interese.Articolul 27(1) O persoană poate fi angajată în muncă numai în baza unui certificat medical, care constată faptul că cel în cauză este apt pentru prestarea acelei munci.(2) Nerespectarea prevederilor alin. (1) atrage nulitatea contractului individual de muncă.(3) Competența și procedura de eliberare a certificatului medical, precum și sancțiunile aplicabile angajatorului în cazul angajării sau schimbării locului ori felului muncii fără certificat medical sunt stabilite prin legi speciale.(4) Solicitarea, la angajare, a testelor de graviditate este interzisă.(5) La angajarea în domeniile sănătate, alimentație publică, educație și în alte domenii stabilite prin acte normative se pot solicita și teste medicale specifice.Articolul 28Certificatul medical este obligatoriu și în următoarele situații:a) la reînceperea activității după o întrerupere mai mare de 6 luni, pentru locurile de muncă având expunere la factori nocivi profesionali, și de un an, în celelalte situații;b) în cazul detașării sau trecerii în alt loc de muncă ori în altă activitate, dacă se schimbă condițiile de muncă;c) la începerea misiunii, în cazul salariaților încadrați cu contract de muncă temporară;d) în cazul ucenicilor, practicanților, elevilor și studenților, în situația în care urmează să fie instruiți pe meserii și profesii, precum și în situația schimbării meseriei pe parcursul instruirii;e) periodic, în cazul celor care lucrează în condiții de expunere la factori nocivi profesionali, potrivit reglementărilor Ministerului Sănătății;f) periodic, în cazul celor care desfășoară activități cu risc de transmitere a unor boli și care lucrează în sectorul alimentar, zootehnic, la instalațiile de aprovizionare cu apă potabilă, în colectivități de copii, în unități sanitare, potrivit reglementărilor Ministerului Sănătății;g) periodic, în cazul celor care lucrează în unități fără factori de risc, prin examene medicale diferențiate în funcție de vârstă, sex și stare de sănătate, potrivit reglementărilor din contractele colective de muncă.Articolul 29(1) Contractul individual de muncă se încheie după verificarea prealabilă a aptitudinilor profesionale și personale ale persoanei care solicită angajarea.(2) Modalitățile în care urmează să se realizeze verificarea prevăzută la alin. (1) sunt stabilite în contractul colectiv de muncă aplicabil, în statutul de personal - profesional sau disciplinar - și în regulamentul intern, în măsura în care legea nu dispune altfel.(3) Informațiile cerute, sub orice formă, de către angajator persoanei care solicită angajarea cu ocazia verificării prealabile a aptitudinilor nu pot avea un alt scop decât acela de a aprecia capacitatea de a ocupa postul respectiv, precum și aptitudinile profesionale.(4) Angajatorul poate cere informații în legătură cu persoana care solicită angajarea de la foștii săi angajatori, dar numai cu privire la activitățile îndeplinite și la durata angajării și numai cu încunoștințarea prealabilă a celui în cauză.Articolul 30(1) Încadrarea salariaților la instituțiile și autoritățile publice și la alte unități bugetare se face numai prin concurs sau examen, după caz.(2) Posturile vacante existente în statul de funcții vor fi scoase la concurs, în raport cu necesitățile fiecărei unități prevăzute la alin. (1).(3) În cazul în care la concursul organizat în vederea ocupării unui post vacant nu s-au prezentat mai mulți candidați, încadrarea în muncă se face prin examen.(4) Condițiile de organizare și modul de desfășurare a concursului/examenului se stabilesc prin regulament aprobat prin hotărâre a Guvernului.Articolul 31(1) Pentru verificarea aptitudinilor salariatului, la încheierea contractului individual de muncă se poate stabili o perioadă de probă de cel mult 90 de zile calendaristice pentru funcțiile de execuție și de cel mult 120 de zile calendaristice pentru funcțiile de conducere.(2) Verificarea aptitudinilor profesionale la încadrarea persoanelor cu handicap se realizează exclusiv prin modalitatea perioadei de probă de maximum 30 de zile calendaristice.(3) Pe durata sau la sfârșitul perioadei de probă, contractul individual de muncă poate înceta exclusiv printr-o notificare scrisă, fără preaviz, la inițiativa oricăreia dintre părți, fără a fi necesară motivarea acesteia.(4) Pe durata perioadei de probă salariatul beneficiază de toate drepturile și are toate obligațiile prevăzute în legislația muncii, în contractul colectiv de muncă aplicabil, în regulamentul intern, precum și în contractul individual de muncă.(5) Pentru absolvenții instituțiilor de învățământ superior, primele 6 luni după debutul în profesie se consideră perioadă de stagiu. Fac excepție acele profesii în care stagiatura este reglementată prin legi speciale. La sfârșitul perioadei de stagiu, angajatorul eliberează obligatoriu o adeverință, care este vizată de inspectoratul teritorial de muncă în a cărui rază teritorială de competență acesta își are sediul.(6) Modalitatea de efectuare a stagiului prevăzut la alin. (5) se reglementează prin lege specială.Articolul 32(1) Pe durata executării unui contract individual de muncă nu poate fi stabilită decât o singură perioadă de probă.(2) Prin excepție, salariatul poate fi supus la o nouă perioadă de probă în situația în care acesta debutează la același angajator într-o nouă funcție sau profesie ori urmează să presteze activitatea într-un loc de muncă cu condiții grele, vătămătoare sau periculoase.(3) Perioada de probă constituie vechime în muncă.Articolul 33Perioada în care se pot face angajări succesive de probă ale mai multor persoane pentru același post este de maximum 12 luni.Articolul 34(1) Fiecare angajator are obligația de a înființa un registru general de evidență a salariaților.(2) Registrul general de evidență a salariaților se va înregistra în prealabil la autoritatea publică competentă, potrivit legii, în a cărei rază teritorială se află domiciliul, respectiv sediul angajatorului, dată de la care devine document oficial.(3) Registrul general de evidență a salariaților se completează și se transmite inspectoratului teritorial de muncă în ordinea angajării și cuprinde elementele de identificare ale tuturor salariaților, data angajării, funcția/ocupația conform specificației Clasificării ocupațiilor din România sau altor acte normative, tipul contractului individual de muncă, salariul, sporurile și cuantumul acestora, perioada și cauzele de suspendare a contractului individual de muncă, perioada detașării și data încetării contractului individual de muncă.(4) Registrul general de evidență a salariaților este păstrat la domiciliul, respectiv sediul angajatorului, urmând să fie pus la dispoziție inspectorului de muncă sau oricărei alte autorități care îl solicită, în condițiile legii.(5) La solicitarea salariatului sau a unui fost salariat, angajatorul este obligat să elibereze un document care să ateste activitatea desfășurată de acesta, durata activității, salariul, vechimea în muncă, în meserie și în specialitate.(6) În cazul încetării activității angajatorului, registrul general de evidență a salariaților se depune la autoritatea publică competentă, potrivit legii, în a cărei rază teritorială se află sediul sau domiciliul angajatorului, după caz.(7) Metodologia de întocmire a registrului general de evidență a salariaților, înregistrările care se efectuează, precum și orice alte elemente în legătură cu întocmirea acestora se stabilesc prin hotărâre a Guvernului.Articolul 34^1(1) Fiecare angajator are dreptul de a-și organiza activitatea de resurse umane și salarizare în următoarele moduri:a) prin asumarea de către angajator a atribuțiilor specifice;b) prin desemnarea unuia sau mai multor angajați cărora să le repartizeze, prin fișa postului, atribuții privind activitatea de resurse umane și salarizare;c) prin contractarea unor servicii externe specializate în resurse umane și salarizare.(2) Serviciile externe specializate în resurse umane și salarizare vor fi coordonate de către un expert în legislația muncii.(la 03-10-2020, Capitolul I din Titlul II a fost completat de Punctul 2, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )Articolul 35(1) Orice salariat are dreptul de a munci la angajatori diferiți sau la același angajator, în baza unor contracte individuale de muncă, beneficiind de salariul corespunzător pentru fiecare dintre acestea.(2) Fac excepție de la prevederile alin. (1) situațiile în care prin lege sunt prevăzute incompatibilități pentru cumulul unor funcții.Articolul 36Cetățenii străini și apatrizii pot fi angajați prin contract individual de muncă în baza autorizației de muncă sau a permisului de ședere în scop de muncă, eliberată/eliberat potrivit legii.Capitolul II Executarea contractului individual de muncăArticolul 37Drepturile și obligațiile privind relațiile de muncă dintre angajator și salariat se stabilesc potrivit legii, prin negociere, în cadrul contractelor colective de muncă și al contractelor individuale de muncă.Articolul 38Salariații nu pot renunța la drepturile ce le sunt recunoscute prin lege. Orice tranzacție prin care se urmărește renunțarea la drepturile recunoscute de lege salariaților sau limitarea acestor drepturi este lovită de nulitate.Articolul 39(1) Salariatul are, în principal, următoarele drepturi:a) dreptul la salarizare pentru munca depusă;b) dreptul la repaus zilnic și săptămânal;c) dreptul la concediu de odihnă anual;d) dreptul la egalitate de șanse și de tratament;e) dreptul la demnitate în muncă;f) dreptul la securitate și sănătate în muncă;g) dreptul la acces la formarea profesională;h) dreptul la informare și consultare;i) dreptul de a lua parte la determinarea și ameliorarea condițiilor de muncă și a mediului de muncă;j) dreptul la protecție în caz de concediere;k) dreptul la negociere colectivă și individuală;l) dreptul de a participa la acțiuni colective;m) dreptul de a constitui sau de a adera la un sindicat;n) alte drepturi prevăzute de lege sau de contractele colective de muncă aplicabile.(2) Salariatului îi revin, în principal, următoarele obligații:a) obligația de a realiza norma de muncă sau, după caz, de a îndeplini atribuțiile ce îi revin conform fișei postului;b) obligația de a respecta disciplina muncii;c) obligația de a respecta prevederile cuprinse în regulamentul intern, în contractul colectiv de muncă aplicabil, precum și în contractul individual de muncă;d) obligația de fidelitate față de angajator în executarea atribuțiilor de serviciu;e) obligația de a respecta măsurile de securitate și sănătate a muncii în unitate;f) obligația de a respecta secretul de serviciu;g) alte obligații prevăzute de lege sau de contractele colective de muncă aplicabile.Articolul 40(1) Angajatorul are, în principal, următoarele drepturi:a) să stabilească organizarea și funcționarea unității;b) să stabilească atribuțiile corespunzătoare fiecărui salariat, în condițiile legii;c) să dea dispoziții cu caracter obligatoriu pentru salariat, sub rezerva legalității lor;d) să exercite controlul asupra modului de îndeplinire a sarcinilor de serviciu;e) să constate săvârșirea abaterilor disciplinare și să aplice sancțiunile corespunzătoare, potrivit legii, contractului colectiv de muncă aplicabil și regulamentului intern;f) să stabilească obiectivele de performanță individuală, precum și criteriile de evaluare a realizării acestora.(2) Angajatorului îi revin, în principal, următoarele obligații:a) să informeze salariații asupra condițiilor de muncă și asupra elementelor care privesc desfășurarea relațiilor de muncă;b) să asigure permanent condițiile tehnice și organizatorice avute în vedere la elaborarea normelor de muncă și condițiile corespunzătoare de muncă;c) să acorde salariaților toate drepturile ce decurg din lege, din contractul colectiv de muncă aplicabil și din contractele individuale de muncă;d) să comunice periodic salariaților situația economică și financiară a unității, cu excepția informațiilor sensibile sau secrete, care, prin divulgare, sunt de natură să prejudicieze activitatea unității. Periodicitatea comunicărilor se stabilește prin negociere în contractul colectiv de muncă aplicabil;e) să se consulte cu sindicatul sau, după caz, cu reprezentanții salariaților în privința deciziilor susceptibile să afecteze substanțial drepturile și interesele acestora;f) să plătească toate contribuțiile și impozitele aflate în sarcina sa, precum și să rețină și să vireze contribuțiile și impozitele datorate de salariați, în condițiile legii;g) să înființeze registrul general de evidență a salariaților și să opereze înregistrările prevăzute de lege;h) să elibereze, la cerere, toate documentele care atestă calitatea de salariat a solicitantului;i) să asigure confidențialitatea datelor cu caracter personal ale salariaților.Capitolul III Modificarea contractului individual de muncăArticolul 41(1) Contractul individual de muncă poate fi modificat numai prin acordul părților.(2) Cu titlu de excepție, modificarea unilaterală a contractului individual de muncă este posibilă numai în cazurile și în condițiile prevăzute de prezentul cod.(3) Modificarea contractului individual de muncă se referă la oricare dintre următoarele elemente:a) durata contractului;b) locul muncii;c) felul muncii;d) condițiile de muncă;e) salariul;f) timpul de muncă și timpul de odihnă.Articolul 42(1) Locul muncii poate fi modificat unilateral de către angajator prin delegarea sau detașarea salariatului într-un alt loc de muncă decât cel prevăzut în contractul individual de muncă.(2) Pe durata delegării, respectiv a detașării, salariatul își păstrează funcția și toate celelalte drepturi prevăzute în contractul individual de muncă.Articolul 43Delegarea reprezintă exercitarea temporară, din dispoziția angajatorului, de către salariat, a unor lucrări sau sarcini corespunzătoare atribuțiilor de serviciu în afara locului său de muncă.Articolul 44(1) Delegarea poate fi dispusă pentru o perioadă de cel mult 60 de zile calendaristice în 12 luni și se poate prelungi pentru perioade succesive de maximum 60 de zile calendaristice, numai cu acordul salariatului. Refuzul salariatului de prelungire a delegării nu poate constitui motiv pentru sancționarea disciplinară a acestuia.(2) Salariatul delegat are dreptul la plata cheltuielilor de transport și cazare, precum și la o indemnizație de delegare, în condițiile prevăzute de lege sau de contractul colectiv de muncă aplicabil.Articolul 45Detașarea este actul prin care se dispune schimbarea temporară a locului de muncă, din dispoziția angajatorului, la un alt angajator, în scopul executării unor lucrări în interesul acestuia. În mod excepțional, prin detașare se poate modifica și felul muncii, dar numai cu consimțământul scris al salariatului.Articolul 46(1) Detașarea poate fi dispusă pe o perioadă de cel mult un an.(2) În mod excepțional, perioada detașării poate fi prelungită pentru motive obiective ce impun prezența salariatului la angajatorul la care s-a dispus detașarea, cu acordul ambelor părți, din 6 în 6 luni.(3) Salariatul poate refuza detașarea dispusă de angajatorul său numai în mod excepțional și pentru motive personale temeinice.(4) Salariatul detașat are dreptul la plata cheltuielilor de transport și cazare, precum și la o indemnizație de detașare, în condițiile prevăzute de lege sau de contractul colectiv de muncă aplicabil.Articolul 47(1) Drepturile cuvenite salariatului detașat se acordă de angajatorul la care s-a dispus detașarea.(2) Pe durata detașării salariatul beneficiază de drepturile care îi sunt mai favorabile, fie de drepturile de la angajatorul care a dispus detașarea, fie de drepturile de la angajatorul la care este detașat.(3) Angajatorul care detașează are obligația de a lua toate măsurile necesare pentru ca angajatorul la care s-a dispus detașarea să își îndeplinească integral și la timp toate obligațiile față de salariatul detașat.(4) Dacă angajatorul la care s-a dispus detașarea nu își îndeplinește integral și la timp toate obligațiile față de salariatul detașat, acestea vor fi îndeplinite de angajatorul care a dispus detașarea.(5) În cazul în care există divergență între cei doi angajatori sau niciunul dintre ei nu își îndeplinește obligațiile potrivit prevederilor alin. (1) și (2), salariatul detașat are dreptul de a reveni la locul său de muncă de la angajatorul care l-a detașat, de a se îndrepta împotriva oricăruia dintre cei doi angajatori și de a cere executarea silită a obligațiilor neîndeplinite.Articolul 48Angajatorul poate modifica temporar locul și felul muncii, fără consimțământul salariatului, și în cazul unor situații de forță majoră, cu titlu de sancțiune disciplinară sau ca măsură de protecție a salariatului, în cazurile și în condițiile prevăzute de prezentul cod.Capitolul IV Suspendarea contractului individual de muncăArticolul 49(1) Suspendarea contractului individual de muncă poate interveni de drept, prin acordul părților sau prin actul unilateral al uneia dintre părți.(2) Suspendarea contractului individual de muncă are ca efect suspendarea prestării muncii de către salariat și a plății drepturilor de natură salarială de către angajator.(3) Pe durata suspendării pot continua să existe alte drepturi și obligații ale părților decât cele prevăzute la alin. (2), dacă acestea sunt prevăzute prin legi speciale, prin contractul colectiv de muncă aplicabil, prin contracte individuale de muncă sau prin regulamente interne.(4) În cazul suspendării contractului individual de muncă din cauza unei fapte imputabile salariatului, pe durata suspendării acesta nu va beneficia de niciun drept care rezultă din calitatea sa de salariat.(5) De fiecare dată când în timpul perioadei de suspendare a contractului intervine o cauză de încetare de drept a contractului individual de muncă, cauza de încetare de drept prevalează.(6) În cazul suspendării contractului individual de muncă se suspendă toate termenele care au legătură cu încheierea, modificarea, executarea sau încetarea contractului individual de muncă, cu excepția situațiilor în care contractul individual de muncă încetează de drept.Articolul 50Contractul individual de muncă se suspendă de drept în următoarele situații:a) concediu de maternitate;b) concediu pentru incapacitate temporară de muncă;c) carantină;d) exercitarea unei funcții în cadrul unei autorități executive, legislative ori judecătorești, pe toată durata mandatului, dacă legea nu prevede altfel;e) îndeplinirea unei funcții de conducere salarizate în sindicat;f) forță majoră;g) în cazul în care salariatul este arestat preventiv, în condițiile Codului de procedură penală;h) de la data expirării perioadei pentru care au fost emise avizele, autorizațiile ori atestările necesare pentru exercitarea profesiei. Dacă în termen de 6 luni salariatul nu și-a reînnoit avizele, autorizațiile ori atestările necesare pentru exercitarea profesiei, contractul individual de muncă încetează de drept;i) în alte cazuri expres prevăzute de lege.Articolul 51(1) Contractul individual de muncă poate fi suspendat din inițiativa salariatului, în următoarele situații:a) concediu pentru creșterea copilului în vârstă de până la 2 ani sau, în cazul copilului cu handicap, până la împlinirea vârstei de 3 ani;b) concediu pentru îngrijirea copilului bolnav în vârstă de până la 7 ani sau, în cazul copilului cu handicap, pentru afecțiuni intercurente, până la împlinirea vârstei de 18 ani;c) concediu paternal;d) concediu pentru formare profesională;e) exercitarea unor funcții elective în cadrul organismelor profesionale constituite la nivel central sau local, pe toată durata mandatului;f) participarea la grevă.g) concediu de acomodare.(la 12-08-2016, Lit. g) a alin. (1) al art. 51 a fost introdusă de art. XII din LEGEA nr. 57 din 11 aprilie 2016 publicată în MONITORUL OFICIAL nr. 283 din 14 aprilie 2016. )(2) Contractul individual de muncă poate fi suspendat în situația absențelor nemotivate ale salariatului, în condițiile stabilite prin contractul colectiv de muncă aplicabil, contractul individual de muncă, precum și prin regulamentul intern.Articolul 52(1) Contractul individual de muncă poate fi suspendat din inițiativa angajatorului în următoarele situații:a) încetat efectele juridice;*)Notă
Prin DECIZIA CURȚII CONSTITUȚIONALE nr. 261 din 5 mai 2016, publicată în MONITORUL OFICIAL nr. 511 din 7 iulie 2016, s-a admis excepția de neconstituționalitate a prevederilor art. 52 alin. (1) lit. a) din Legea nr. 53/2003 - Codul muncii, constatându-se că acestea sunt neconstituționale.
Conform art. 147 alin. (1) din CONSTITUȚIA ROMÂNIEI republicată în MONITORUL OFICIAL nr. 767 din 31 octombrie 2003 dispozițiile din legile și ordonanțele în vigoare, precum și cele din regulamente, constatate ca fiind neconstituționale, își încetează efectele juridice la 45 de zile de la publicarea deciziei Curții Constituționale dacă, în acest interval, Parlamentul sau Guvernul, după caz, nu pun de acord prevederile neconstituționale cu dispozițiile Constituției. Pe durata acestui termen, dispozițiile constatate ca fiind neconstituționale sunt suspendate de drept.
Prin urmare, în intervalul 7 iulie 2016-21 august 2016, prevederile art. 52 alin. (1) lit. a) din Legea nr. 53/2003 - Codul muncii au fost suspendate de drept, încetându-și efectele juridice, în data de 22 august 2016, întrucât legiuitorul nu a intervenit pentru modificarea prevederilor atacate.b) în cazul în care angajatorul a formulat plângere penală împotriva salariatului sau acesta a fost trimis în judecată pentru fapte penale incompatibile cu funcția deținută, până la rămânerea definitivă a hotărârii judecătorești*);Notă
Prin DECIZIA CURȚII CONSTITUȚIONALE nr. 279 din 23 aprilie 2015, publicată în MONITORUL OFICIAL nr. 431 din 17 iunie 2015, s-a admis excepția de neconstituționalitate a prevederilor art. 52 alin. (1) lit. b) teza întâi din Legea nr. 53/2003 - Codul muncii, constatându-se că acestea sunt neconstituționale.
Conform art. 147 alin. (1) din CONSTITUȚIA ROMÂNIEI republicată în MONITORUL OFICIAL nr. 767 din 31 octombrie 2003 dispozițiile din legile și ordonanțele în vigoare, precum și cele din regulamente, constatate ca fiind neconstituționale, își încetează efectele juridice la 45 de zile de la publicarea deciziei Curții Constituționale dacă, în acest interval, Parlamentul sau Guvernul, după caz, nu pun de acord prevederile neconstituționale cu dispozițiile Constituției. Pe durata acestui termen, dispozițiile constatate ca fiind neconstituționale sunt suspendate de drept.
Prin urmare, începând cu data de 2 august 2015, prevederile art. 52 alin. (1) lit. b) teza întâi din Legea nr. 53/2003 - Codul muncii își încetează efectele juridice, legiuitorul neintervenind pentru modificarea prevederilor atacate.c) în cazul întreruperii sau reducerii temporare a activității, fără încetarea raportului de muncă, pentru motive economice, tehnologice, structurale sau similare;c^1) în cazul în care împotriva salariatului s-a luat, în condițiile Codului de procedură penală, măsura controlului judiciar ori a controlului judiciar pe cauțiune, dacă în sarcina acestuia au fost stabilite obligații care împiedică executarea contractului de muncă, precum și în cazul în care salariatul este arestat la domiciliu, iar conținutul măsurii împiedică executarea contractului de muncă;(la 01-02-2014, Lit. c^1) a alin. (1) al art. 52 a fost introdusă de pct. 1 al art. 61 din LEGEA nr. 255 din 19 iulie 2013 publicată în MONITORUL OFICIAL nr. 515 din 14 august 2013. )d) pe durata detașării;e) pe durata suspendării de către autoritățile competente a avizelor, autorizațiilor sau atestărilor necesare pentru exercitarea profesiilor.(2) În cazurile prevăzute la alin. (1) lit. a) și b), dacă se constată nevinovăția celui în cauză, salariatul își reia activitatea anterioară și i se plătește, în temeiul normelor și principiilor răspunderii civile contractuale, o despăgubire egală cu salariul și celelalte drepturi de care a fost lipsit pe perioada suspendării contractului.(3) În cazul reducerii temporare a activității, pentru motive economice, tehnologice, structurale sau similare, pe perioade care depășesc 30 de zile lucrătoare, angajatorul va avea posibilitatea reducerii programului de lucru de la 5 zile la 4 zile pe săptămână, cu reducerea corespunzătoare a salariului, până la remedierea situației care a cauzat reducerea programului, după consultarea prealabilă a sindicatului reprezentativ de la nivelul unității sau a reprezentanților salariaților, după caz.Articolul 53(1) Pe durata reducerii și/sau a întreruperii temporare a activității, salariații implicați în activitatea redusă sau întreruptă, care nu mai desfășoară activitate, beneficiază de o indemnizație, plătită din fondul de salarii, ce nu poate fi mai mică de 75% din salariul de bază corespunzător locului de muncă ocupat, cu excepția situațiilor prevăzute la art. 52 alin. (3).(2) Pe durata reducerii și/sau a întreruperii temporare prevăzute la alin. (1), salariații se vor afla la dispoziția angajatorului, acesta având oricând posibilitatea să dispună reînceperea activității.Articolul 54Contractul individual de muncă poate fi suspendat, prin acordul părților, în cazul concediilor fără plată pentru studii sau pentru interese personale.Capitolul V Încetarea contractului individual de muncăArticolul 55Contractul individual de muncă poate înceta astfel:a) de drept;b) ca urmare a acordului părților, la data convenită de acestea;c) ca urmare a voinței unilaterale a uneia dintre părți, în cazurile și în condițiile limitativ prevăzute de lege.Secțiunea 1 Încetarea de drept a contractului individual de muncăArticolul 56(1) Contractul individual de muncă existent încetează de drept:a) la data decesului salariatului sau al angajatorului persoană fizică, precum și în cazul dizolvării angajatorului persoană juridică, de la data la care angajatorul și-a încetat existența conform legii;b) la data rămânerii irevocabile a hotărârii judecătorești de declarare a morții sau a punerii sub interdicție a salariatului sau a angajatorului persoană fizică;c) la data îndeplinirii cumulative a condițiilor de vârstă standard și a stagiului minim de cotizare pentru pensionare sau, cu caracter excepțional, pentru salariata care optează în scris pentru continuarea executării contractului individual de muncă, în termen de 30 de zile calendaristice anterior împlinirii condițiilor de vârstă standard și a stagiului minim de cotizare pentru pensionare, la vârsta de 65 de ani; la data comunicării deciziei de pensie în cazul pensiei de invaliditate de gradul III, pensiei anticipate parțiale, pensiei anticipate, pensiei pentru limită de vârstă cu reducerea vârstei standard de pensionare; la data comunicării deciziei medicale asupra capacității de muncă în cazul invalidității de gradul I sau II;(la 11-05-2019, Litera c) din Alineatul (1) , Articolul 56 , Sectiunea 1 , Capitolul V , Titlul II a fost modificată de Punctul 1, ARTICOLUL UNIC din LEGEA nr. 93 din 6 mai 2019, publicată în MONITORUL OFICIAL nr. 354 din 08 mai 2019 )d) ca urmare a constatării nulității absolute a contractului individual de muncă, de la data la care nulitatea a fost constatată prin acordul părților sau prin hotărâre judecătorească definitivă;e) ca urmare a admiterii cererii de reintegrare în funcția ocupată de salariat a unei persoane concediate nelegal sau pentru motive neîntemeiate, de la data rămânerii definitive a hotărârii judecătorești de reintegrare;f) ca urmare a condamnării la executarea unei pedepse privative de libertate, de la data rămânerii definitive a hotărârii judecătorești;g) de la data retragerii de către autoritățile sau organismele competente a avizelor, autorizațiilor ori atestărilor necesare pentru exercitarea profesiei;h) ca urmare a interzicerii exercitării unei profesii sau a unei funcții, ca măsură de siguranță ori pedeapsă complementară, de la data rămânerii definitive a hotărârii judecătorești prin care s-a dispus interdicția;i) la data expirării termenului contractului individual de muncă încheiat pe durată determinată;j) retragerea acordului părinților sau al reprezentanților legali, în cazul salariaților cu vârsta cuprinsă între 15 și 16 ani.(2) Pentru situațiile prevăzute la alin. (1) lit. c)-j), constatarea cazului de încetare de drept a contractului individual de muncă se face în termen de 5 zile lucrătoare de la intervenirea acestuia, în scris, prin decizie a angajatorului, și se comunică persoanelor aflate în situațiile respective în termen de 5 zile lucrătoare.(3) Angajatorul nu poate îngrădi sau limita dreptul salariatei de a continua activitatea în condițiile prevăzute la alin. (1) lit. c) teza întâi.(la 14-11-2018, Articolul 56 din Sectiunea 1 , Capitolul V , Titlul II a fost completat de Punctul 2, Articolul IV din ORDONANȚA DE URGENȚĂ nr. 96 din 9 noiembrie 2018, publicată în MONITORUL OFICIAL nr. 963 din 14 noiembrie 2018 )(4) Pe baza unei cereri formulate cu 30 de zile înainte de data îndeplinirii cumulative a condițiilor de vârstă standard și a stagiului minim de cotizare pentru pensionare și cu aprobarea angajatorului, salariatul poate fi menținut în aceeași funcție maximum 3 ani peste vârsta standard de pensionare, cu posibilitatea prelungirii anuale a contractului individual de muncă.(la 11-05-2019, Articolul 56 din Sectiunea 1 , Capitolul V , Titlul II a fost completat de Punctul 2, ARTICOLUL UNIC din LEGEA nr. 93 din 6 mai 2019, publicată în MONITORUL OFICIAL nr. 354 din 08 mai 2019 )Articolul 57(1) Nerespectarea oricăreia dintre condițiile legale necesare pentru încheierea valabilă a contractului individual de muncă atrage nulitatea acestuia.(2) Constatarea nulității contractului individual de muncă produce efecte pentru viitor.(3) Nulitatea contractului individual de muncă poate fi acoperită prin îndeplinirea ulterioară a condițiilor impuse de lege.(4) În situația în care o clauză este afectată de nulitate, întrucât stabilește drepturi sau obligații pentru salariați, care contravin unor norme legale imperative sau contractelor colective de muncă aplicabile, aceasta este înlocuită de drept cu dispozițiile legale sau convenționale aplicabile, salariatul având dreptul la despăgubiri.(5) Persoana care a prestat munca în temeiul unui contract individual de muncă nul are dreptul la remunerarea acesteia, corespunzător modului de îndeplinire a atribuțiilor de serviciu.(6) Constatarea nulității și stabilirea, potrivit legii, a efectelor acesteia se pot face prin acordul părților.(7) Dacă părțile nu se înțeleg, nulitatea se pronunță de către instanța judecătorească.Secțiunea a 2-a ConcediereaArticolul 58(1) Concedierea reprezintă încetarea contractului individual de muncă din inițiativa angajatorului.(2) Concedierea poate fi dispusă pentru motive care țin de persoana salariatului sau pentru motive care nu țin de persoana salariatului.Articolul 59Este interzisă concedierea salariaților:a) pe criterii de rasă, cetățenie, etnie, culoare, limbă, religie, origine socială, trăsături genetice, sex, orientare sexuală, vârstă, handicap, boală cronică necontagioasă, infectare HIV, opțiune politică, situație sau responsabilitate familială, apartenență ori activitate sindicală, apartenență la o categorie defavorizată;(la 27-07-2020, Litera a) din Articolul 59 , Sectiunea a 2-a , Capitolul V , Titlul II a fost modificată de Punctul 3, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )b) pentru exercitarea, în condițiile legii, a dreptului la grevă și a drepturilor sindicale.Articolul 60(1) Concedierea salariaților nu poate fi dispusă:a) pe durata incapacității temporare de muncă, stabilită prin certificat medical conform legii;b) pe durata suspendării activității ca urmare a instituirii carantinei;c) pe durata în care femeia salariată este gravidă, în măsura în care angajatorul a luat cunoștință de acest fapt anterior emiterii deciziei de concediere;d) pe durata concediului de maternitate;e) pe durata concediului pentru creșterea copilului în vârstă de până la 2 ani sau, în cazul copilului cu handicap, până la împlinirea vârstei de 3 ani;f) pe durata concediului pentru îngrijirea copilului bolnav în vârstă de până la 7 ani sau, în cazul copilului cu handicap, pentru afecțiuni intercurente, până la împlinirea vârstei de 18 ani;g) încetat efecte juridice;Notă
Prin DECIZIA CURȚII CONSTITUȚIONALE nr. 814 din 24 noiembrie 2015, publicată în MONITORUL OFICIAL nr. 950 din 22 decembrie 2015, s-a admis excepția de neconstituționalitate a prevederilor art. 60 alin. (1) lit. g) din Legea nr. 53/2003 - Codul muncii, constatându-se că acestea sunt neconstituționale.
Conform art. 147 alin. (1) din CONSTITUȚIA ROMÂNIEI republicată în MONITORUL OFICIAL nr. 767 din 31 octombrie 2003 dispozițiile din legile și ordonanțele în vigoare, precum și cele din regulamente, constatate ca fiind neconstituționale, își încetează efectele juridice la 45 de zile de la publicarea deciziei Curții Constituționale dacă, în acest interval, Parlamentul sau Guvernul, după caz, nu pun de acord prevederile neconstituționale cu dispozițiile Constituției. Pe durata acestui termen, dispozițiile constatate ca fiind neconstituționale sunt suspendate de drept.
Prin urmare, începând cu data de 6 februarie 2016, prevederile art. 60 alin. (1) lit. g) din Legea nr. 53/2003 - Codul muncii își încetează efectele juridice, legiuitorul neintervenind pentru modificarea prevederilor atacate.h) pe durata efectuării concediului de odihnă.(2) Prevederile alin. (1) nu se aplică în cazul concedierii pentru motive ce intervin ca urmare a reorganizării judiciare, a falimentului sau a dizolvării angajatorului, în condițiile legii.Secțiunea a 3-a Concedierea pentru motive care țin de persoana salariatuluiArticolul 61Angajatorul poate dispune concedierea pentru motive care țin de persoana salariatului în următoarele situații:a) în cazul în care salariatul a săvârșit o abatere gravă sau abateri repetate de la regulile de disciplină a muncii ori de la cele stabilite prin contractul individual de muncă, contractul colectiv de muncă aplicabil sau regulamentul intern, ca sancțiune disciplinară;b) în cazul în care salariatul este arestat preventiv sau arestat la domiciliu pentru o perioadă mai mare de 30 de zile, în condițiile Codului de procedură penală;(la 01-02-2014, Lit. b) a art. 61 a fost modificată de pct. 2 al art. 61 din LEGEA nr. 255 din 19 iulie 2013 publicată în MONITORUL OFICIAL nr. 515 din 14 august 2013. )c) în cazul în care, prin decizie a organelor competente de expertiză medicală, se constată inaptitudinea fizică și/sau psihică a salariatului, fapt ce nu permite acestuia să își îndeplinească atribuțiile corespunzătoare locului de muncă ocupat;d) în cazul în care salariatul nu corespunde profesional locului de muncă în care este încadrat.Articolul 62(1) În cazul în care concedierea intervine pentru unul dintre motivele prevăzute la art. 61 lit. b)-d), angajatorul are obligația de a emite decizia de concediere în termen de 30 de zile calendaristice de la data constatării cauzei concedierii.(2) În cazul în care concedierea intervine pentru motivul prevăzut la art. 61 lit. a), angajatorul poate emite decizia de concediere numai cu respectarea dispozițiilor art. 247-252.(3) Decizia se emite în scris și, sub sancțiunea nulității absolute, trebuie să fie motivată în fapt și în drept și să cuprindă precizări cu privire la termenul în care poate fi contestată și la instanța judecătorească la care se contestă.Articolul 63(1) Concedierea pentru săvârșirea unei abateri grave sau a unor abateri repetate de la regulile de disciplină a muncii poate fi dispusă numai după îndeplinirea de către angajator a cercetării disciplinare prealabile și în termenele stabilite de prezentul cod.(2) Concedierea salariatului pentru motivul prevăzut la art. 61 lit. d) poate fi dispusă numai după evaluarea prealabilă a salariatului, conform procedurii de evaluare stabilite prin contractul colectiv de muncă aplicabil sau, în lipsa acestuia, prin regulamentul intern.Articolul 64(1) În cazul în care concedierea se dispune pentru motivele prevăzute la art. 61 lit. c) și d), precum și în cazul în care contractul individual de muncă a încetat de drept în temeiul art. 56 alin. (1) lit. e), angajatorul are obligația de a-i propune salariatului alte locuri de muncă vacante în unitate, compatibile cu pregătirea profesională sau, după caz, cu capacitatea de muncă stabilită de medicul de medicină a muncii.(2) În situația în care angajatorul nu dispune de locuri de muncă vacante potrivit alin. (1), acesta are obligația de a solicita sprijinul agenției teritoriale de ocupare a forței de muncă în vederea redistribuirii salariatului, corespunzător pregătirii profesionale și/sau, după caz, capacității de muncă stabilite de medicul de medicină a muncii.(3) Salariatul are la dispoziție un termen de 3 zile lucrătoare de la comunicarea angajatorului, conform prevederilor alin. (1), pentru a-și manifesta în scris consimțământul cu privire la noul loc de muncă oferit.(4) În cazul în care salariatul nu își manifestă consimțământul în termenul prevăzut la alin. (3), precum și după notificarea cazului către agenția teritorială de ocupare a forței de muncă conform alin. (2), angajatorul poate dispune concedierea salariatului.(5) În cazul concedierii pentru motivul prevăzut la art. 61 lit. c) salariatul beneficiază de o compensație, în condițiile stabilite în contractul colectiv de muncă aplicabil sau în contractul individual de muncă, după caz.Secțiunea a 4-a Concedierea pentru motive care nu țin de persoana salariatuluiArticolul 65(1) Concedierea pentru motive care nu țin de persoana salariatului reprezintă încetarea contractului individual de muncă determinată de desființarea locului de muncă ocupat de salariat, din unul sau mai multe motive fără legătură cu persoana acestuia.(2) Desființarea locului de muncă trebuie să fie efectivă și să aibă o cauză reală și serioasă.Articolul 66Concedierea pentru motive care nu țin de persoana salariatului poate fi individuală sau colectivă.Articolul 67Salariații concediați pentru motive care nu țin de persoana lor beneficiază de măsuri active de combatere a șomajului și pot beneficia de compensații în condițiile prevăzute de lege și de contractul colectiv de muncă aplicabil.Secțiunea a 5-a Concedierea colectivă. Informarea, consultarea salariaților și procedura concedierilor colectiveArticolul 68(1) Prin concediere colectivă se înțelege concedierea, într-o perioadă de 30 de zile calendaristice, din unul sau mai multe motive care nu țin de persoana salariatului, a unui număr de:a) cel puțin 10 salariați, dacă angajatorul care disponibilizează are încadrați mai mult de 20 de salariați și mai puțin de 100 de salariați;b) cel puțin 10% din salariați, dacă angajatorul care disponibilizează are încadrați cel puțin 100 de salariați, dar mai puțin de 300 de salariați;c) cel puțin 30 de salariați, dacă angajatorul care disponibilizează are încadrați cel puțin 300 de salariați.(2) La stabilirea numărului efectiv de salariați concediați colectiv, potrivit alin. (1), se iau în calcul și acei salariați cărora le-au încetat contractele individuale de muncă din inițiativa angajatorului, din unul sau mai multe motive, fără legătură cu persoana salariatului, cu condiția existenței a cel puțin 5 concedieri.Articolul 69(1) În cazul în care angajatorul intenționează să efectueze concedieri colective, acesta are obligația de a iniția, în timp util și în scopul ajungerii la o înțelegere, în condițiile prevăzute de lege, consultări cu sindicatul sau, după caz, cu reprezentanții salariaților, cu privire cel puțin la:a) metodele și mijloacele de evitare a concedierilor colective sau de reducere a numărului de salariați care vor fi concediați;b) atenuarea consecințelor concedierii prin recurgerea la măsuri sociale care vizează, printre altele, sprijin pentru recalificarea sau reconversia profesională a salariaților concediați.(2) În perioada în care au loc consultări, potrivit alin. (1), pentru a permite sindicatului sau reprezentanților salariaților să formuleze propuneri în timp util, angajatorul are obligația să le furnizeze toate informațiile relevante și să le notifice, în scris, următoarele:a) numărul total și categoriile de salariați;b) motivele care determină concedierea preconizată;c) numărul și categoriile de salariați care vor fi afectați de concediere;d) criteriile avute în vedere, potrivit legii și/sau contractelor colective de muncă, pentru stabilirea ordinii de prioritate la concediere;e) măsurile avute în vedere pentru limitarea numărului concedierilor;f) măsurile pentru atenuarea consecințelor concedierii și compensațiile ce urmează să fie acordate salariaților concediați, conform dispozițiilor legale și/sau contractului colectiv de muncă aplicabil;g) data de la care sau perioada în care vor avea loc concedierile;h) termenul înăuntrul căruia sindicatul sau, după caz, reprezentanții salariaților pot face propuneri pentru evitarea ori diminuarea numărului salariaților concediați.(3) Criteriile prevăzute la alin. (2) lit. d) se aplică pentru departajarea salariaților după evaluarea realizării obiectivelor de performanță.(4) Obligațiile prevăzute la alin. (1) și (2) se mențin indiferent dacă decizia care determină concedierile colective este luată de către angajator sau de o întreprindere care deține controlul asupra angajatorului.(5) În situația în care decizia care determină concedierile colective este luată de o întreprindere care deține controlul asupra angajatorului, acesta nu se poate prevala, în nerespectarea obligațiilor prevăzute la alin. (1) și (2), de faptul că întreprinderea respectivă nu i-a furnizat informațiile necesare.Articolul 70Angajatorul are obligația să comunice o copie a notificării prevăzute la art. 69 alin. (2) inspectoratului teritorial de muncă și agenției teritoriale de ocupare a forței de muncă la aceeași dată la care a comunicat-o sindicatului sau, după caz, reprezentanților salariaților.Articolul 71(1) Sindicatul sau, după caz, reprezentanții salariaților pot propune angajatorului măsuri în vederea evitării concedierilor ori diminuării numărului salariaților concediați, într-un termen de 10 zile calendaristice de la data primirii notificării.(2) Angajatorul are obligația de a răspunde în scris și motivat la propunerile formulate potrivit prevederilor alin. (1), în termen de 5 zile calendaristice de la primirea acestora.Articolul 72(1) În situația în care, ulterior consultărilor cu sindicatul sau reprezentanții salariaților, potrivit prevederilor art. 69 și 71, angajatorul decide aplicarea măsurii de concediere colectivă, acesta are obligația de a notifica în scris inspectoratul teritorial de muncă și agenția teritorială de ocupare a forței de muncă, cu cel puțin 30 de zile calendaristice anterioare datei emiterii deciziilor de concediere.(2) Notificarea prevăzută la alin. (1) trebuie să cuprindă toate informațiile relevante cu privire la intenția de concediere colectivă, prevăzute la art. 69 alin. (2), precum și rezultatele consultărilor cu sindicatul sau reprezentanții salariaților, prevăzute la art. 69 alin. (1) și art. 71, în special motivele concedierilor, numărul total al salariaților, numărul salariaților afectați de concediere și data de la care sau perioada în care vor avea loc aceste concedieri.(3) Angajatorul are obligația să comunice o copie a notificării prevăzute la alin. (1) sindicatului sau reprezentanților salariaților, la aceeași dată la care a comunicat-o inspectoratului teritorial de muncă și agenției teritoriale de ocupare a forței de muncă.(4) Sindicatul sau reprezentanții salariaților pot transmite eventuale puncte de vedere inspectoratului teritorial de muncă.(5) La solicitarea motivată a oricăreia dintre părți, inspectoratul teritorial de muncă, cu avizul agenției teritoriale de ocupare a forței de muncă, poate dispune reducerea perioadei prevăzute la alin. (1), fără a aduce atingere drepturilor individuale cu privire la perioada de preaviz.(6) Inspectoratul teritorial de muncă are obligația de a informa în termen de 3 zile lucrătoare angajatorul și sindicatul sau reprezentanții salariaților, după caz, asupra reducerii sau prelungirii perioadei prevăzute la alin. (1), precum și cu privire la motivele care au stat la baza acestei decizii.(7) În cazul în care concedierea colectivă preconizată vizează membri ai echipajului unei nave maritime, notificarea prevăzută la alin. (1) se comunică și autorității competente a statului sub al cărui pavilion navighează nava, cu respectarea prevederilor alin. (2) și în termenul prevăzut la alin. (1).(la 17-06-2018, Articolul 72 din Sectiunea a 5-a , Capitolul V , Titlul II a fost completat de Punctul 1, Articolul IV din LEGEA nr. 127 din 11 iunie 2018, publicată în MONITORUL OFICIAL nr. 491 din 14 iunie 2018 )Articolul 73(1) În perioada prevăzută la art. 72 alin. (1), agenția teritorială de ocupare a forței de muncă trebuie să caute soluții la problemele ridicate de concedierile colective preconizate și să le comunice în timp util angajatorului și sindicatului ori, după caz, reprezentanților salariaților.(2) La solicitarea motivată a oricăreia dintre părți, inspectoratul teritorial de muncă, cu consultarea agenției teritoriale de ocupare a forței de muncă, poate dispune amânarea momentului emiterii deciziilor de concediere cu maximum 10 zile calendaristice, în cazul în care aspectele legate de concedierea colectivă avută în vedere nu pot fi soluționate până la data stabilită în notificarea de concediere colectivă prevăzută la art. 72 alin. (1) ca fiind data emiterii deciziilor de concediere.(3) Inspectoratul teritorial de muncă are obligația de a informa în scris angajatorul și sindicatul sau reprezentanții salariaților, după caz, asupra amânării momentului emiterii deciziilor de concediere, precum și despre motivele care au stat la baza acestei decizii, înainte de expirarea perioadei inițiale prevăzute la art. 72 alin. (1).Articolul 74(1) În termen de 45 de zile calendaristice de la data concedierii, salariatul concediat prin concediere colectivă are dreptul de a fi reangajat cu prioritate pe postul reînființat în aceeași activitate, fără examen, concurs sau perioadă de probă.(2) În situația în care în perioada prevăzută la alin. (1) se reiau aceleași activități, angajatorul va transmite salariaților care au fost concediați de pe posturile a căror activitate este reluată în aceleași condiții de competență profesională o comunicare scrisă, prin care sunt informați asupra reluării activității.(3) Salariații au la dispoziție un termen de maximum 5 zile calendaristice de la data comunicării angajatorului, prevăzută la alin. (2), pentru a-și manifesta în scris consimțământul cu privire la locul de muncă oferit.(4) În situația în care salariații care au dreptul de a fi reangajați potrivit alin. (2) nu își manifestă în scris consimțământul în termenul prevăzut la alin. (3) sau refuză locul de muncă oferit, angajatorul poate face noi încadrări pe locurile de muncă rămase vacante.(5) Prevederile art. 68-73 nu se aplică salariaților din instituțiile publice și autoritățile publice.(6) Prevederile art. 68-73 nu se aplică în cazul contractelor individuale de muncă încheiate pe durată determinată, cu excepția cazurilor în care aceste concedieri au loc înainte de data expirării acestor contracte.Secțiunea a 6-a Dreptul la preavizArticolul 75(1) Persoanele concediate în temeiul art. 61 lit. c) și d), al art. 65 și 66 beneficiază de dreptul la un preaviz ce nu poate fi mai mic de 20 de zile lucrătoare.(2) Fac excepție de la prevederile alin. (1) persoanele concediate în temeiul art. 61 lit. d), care se află în perioada de probă.(3) În situația în care în perioada de preaviz contractul individual de muncă este suspendat, termenul de preaviz va fi suspendat corespunzător, cu excepția cazului prevăzut la art. 51 alin. (2).Articolul 76Decizia de concediere se comunică salariatului în scris și trebuie să conțină în mod obligatoriu:a) motivele care determină concedierea;b) durata preavizului;c) criteriile de stabilire a ordinii de priorități, conform art. 69 alin. (2) lit. d), numai în cazul concedierilor colective;d) lista tuturor locurilor de muncă disponibile în unitate și termenul în care salariații urmează să opteze pentru a ocupa un loc de muncă vacant, în condițiile art. 64.Articolul 77Decizia de concediere produce efecte de la data comunicării ei salariatului.Secțiunea a 7-a Controlul și sancționarea concedierilor nelegaleArticolul 78Concedierea dispusă cu nerespectarea procedurii prevăzute de lege este lovită de nulitate absolută.Articolul 79În caz de conflict de muncă angajatorul nu poate invoca în fața instanței alte motive de fapt sau de drept decât cele precizate în decizia de concediere.Articolul 80(1) În cazul în care concedierea a fost efectuată în mod netemeinic sau nelegal, instanța va dispune anularea ei și va obliga angajatorul la plata unei despăgubiri egale cu salariile indexate, majorate și reactualizate și cu celelalte drepturi de care ar fi beneficiat salariatul.(2) La solicitarea salariatului instanța care a dispus anularea concedierii va repune părțile în situația anterioară emiterii actului de concediere.(3) În cazul în care salariatul nu solicită repunerea în situația anterioară emiterii actului de concediere, contractul individual de muncă va înceta de drept la data rămânerii definitive și irevocabile a hotărârii judecătorești.Secțiunea a 8-a DemisiaArticolul 81(1) Prin demisie se înțelege actul unilateral de voință a salariatului care, printr-o notificare scrisă, comunică angajatorului încetarea contractului individual de muncă, după împlinirea unui termen de preaviz.(2) Angajatorul este obligat să înregistreze demisia salariatului. Refuzul angajatorului de a înregistra demisia dă dreptul salariatului de a face dovada acesteia prin orice mijloace de probă.(3) Salariatul are dreptul de a nu motiva demisia.(4) Termenul de preaviz este cel convenit de părți în contractul individual de muncă sau, după caz, cel prevăzut în contractele colective de muncă aplicabile și nu poate fi mai mare de 20 de zile lucrătoare pentru salariații cu funcții de execuție, respectiv mai mare de 45 de zile lucrătoare pentru salariații care ocupă funcții de conducere.(5) Pe durata preavizului contractul individual de muncă continuă să își producă toate efectele.(6) În situația în care în perioada de preaviz contractul individual de muncă este suspendat, termenul de preaviz va fi suspendat corespunzător.(7) Contractul individual de muncă încetează la data expirării termenului de preaviz sau la data renunțării totale ori parțiale de către angajator la termenul respectiv.(8) Salariatul poate demisiona fără preaviz dacă angajatorul nu își îndeplinește obligațiile asumate prin contractul individual de muncă.Capitolul VI Contractul individual de muncă pe durată determinatăArticolul 82(1) Prin derogare de la regula prevăzută la art. 12 alin. (1), angajatorii au posibilitatea de a angaja, în cazurile și în condițiile prezentului cod, personal salariat cu contract individual de muncă pe durată determinată.(2) Contractul individual de muncă pe durată determinată se poate încheia numai în formă scrisă, cu precizarea expresă a duratei pentru care se încheie.(3) Contractul individual de muncă pe durată determinată poate fi prelungit, în condițiile prevăzute la art. 83, și după expirarea termenului inițial, cu acordul scris al părților, pentru perioada realizării unui proiect, program sau unei lucrări.(4) Între aceleași părți se pot încheia succesiv cel mult 3 contracte individuale de muncă pe durată determinată.(5) Contractele individuale de muncă pe durată determinată încheiate în termen de 3 luni de la încetarea unui contract de muncă pe durată determinată sunt considerate contracte succesive și nu pot avea o durată mai mare de 12 luni fiecare.Articolul 83Contractul individual de muncă poate fi încheiat pentru o durată determinată numai în următoarele cazuri:a) înlocuirea unui salariat în cazul suspendării contractului său de muncă, cu excepția situației în care acel salariat participă la grevă;b) creșterea și/sau modificarea temporară a structurii activității angajatorului;c) desfășurarea unor activități cu caracter sezonier;d) în situația în care este încheiat în temeiul unor dispoziții legale emise cu scopul de a favoriza temporar anumite categorii de persoane fără loc de muncă;e) angajarea unei persoane care, în termen de 5 ani de la data angajării, îndeplinește condițiile de pensionare pentru limită de vârstă;f) ocuparea unei funcții eligibile în cadrul organizațiilor sindicale, patronale sau al organizațiilor neguvernamentale, pe perioada mandatului;g) angajarea pensionarilor care, în condițiile legii, pot cumula pensia cu salariul;h) în alte cazuri prevăzute expres de legi speciale ori pentru desfășurarea unor lucrări, proiecte sau programe.Articolul 84(1) Contractul individual de muncă pe durată determinată nu poate fi încheiat pe o perioadă mai mare de 36 de luni.(2) În cazul în care contractul individual de muncă pe durată determinată este încheiat pentru a înlocui un salariat al cărui contract individual de muncă este suspendat, durata contractului va expira la momentul încetării motivelor ce au determinat suspendarea contractului individual de muncă al salariatului titular.Articolul 85Salariatul încadrat cu contract individual de muncă pe durată determinată poate fi supus unei perioade de probă, care nu va depăși:a) 5 zile lucrătoare pentru o durată a contractului individual de muncă mai mică de 3 luni;b) 15 zile lucrătoare pentru o durată a contractului individual de muncă cuprinsă între 3 și 6 luni;c) 30 de zile lucrătoare pentru o durată a contractului individual de muncă mai mare de 6 luni;d) 45 de zile lucrătoare în cazul salariaților încadrați în funcții de conducere, pentru o durată a contractului individual de muncă mai mare de 6 luni.Articolul 86(1) Angajatorii sunt obligați să informeze salariații angajați cu contract individual de muncă pe durată determinată despre locurile de muncă vacante sau care vor deveni vacante, corespunzătoare pregătirii lor profesionale, și să le asigure accesul la aceste locuri de muncă în condiții egale cu cele ale salariaților angajați cu contract individual de muncă pe perioadă nedeterminată. Această informare se face printr-un anunț afișat la sediul angajatorului.(2) O copie a anunțului prevăzut la alin. (1) se transmite de îndată sindicatului sau reprezentanților salariaților.Articolul 87(1) Referitor la condițiile de angajare și de muncă, salariații cu contract individual de muncă pe durată determinată nu vor fi tratați mai puțin favorabil decât salariații permanenți comparabili, numai pe motivul duratei contractului individual de muncă, cu excepția cazurilor în care tratamentul diferit este justificat de motive obiective.(2) În sensul alin. (1), salariatul permanent comparabil reprezintă salariatul al cărui contract individual de muncă este încheiat pe durată nedeterminată și care desfășoară aceeași activitate sau una similară, în aceeași unitate, avându-se în vedere calificarea/aptitudinile profesionale.(3) Atunci când nu există un salariat cu contract individual de muncă încheiat pe durată nedeterminată comparabil în aceeași unitate, se au în vedere dispozițiile din contractul colectiv de muncă aplicabil sau, în lipsa acestuia, reglementările legale în domeniu.Capitolul VII Munca prin agent de muncă temporarăArticolul 88(1) Munca prin agent de muncă temporară este munca prestată de un salariat temporar care a încheiat un contract de muncă temporară cu un agent de muncă temporară și care este pus la dispoziția utilizatorului pentru a lucra temporar sub supravegherea și conducerea acestuia din urmă.(2) Salariatul temporar este persoana care a încheiat un contract de muncă temporară cu un agent de muncă temporară, în vederea punerii sale la dispoziția unui utilizator pentru a lucra temporar sub supravegherea și conducerea acestuia din urmă.(3) Agentul de muncă temporară este persoana juridică, autorizată de Ministerul Muncii, Familiei și Protecției Sociale, care încheie contracte de muncă temporară cu salariați temporari, pentru a-i pune la dispoziția utilizatorului, pentru a lucra pe perioada stabilită de contractul de punere la dispoziție sub supravegherea și conducerea acestuia. Condițiile de funcționare a agentului de muncă temporară, precum și procedura de autorizare se stabilesc prin hotărâre a Guvernului.(4) Utilizatorul este persoana fizică sau juridică pentru care și sub supravegherea și conducerea căreia muncește temporar un salariat temporar pus la dispoziție de agentul de muncă temporară.(5) Misiunea de muncă temporară înseamnă acea perioadă în care salariatul temporar este pus la dispoziția utilizatorului pentru a lucra temporar sub supravegherea și conducerea acestuia, pentru executarea unei sarcini precise și cu caracter temporar.Articolul 89Un utilizator poate apela la agenți de muncă temporară pentru executarea unei sarcini precise și cu caracter temporar, cu excepția cazului prevăzut la art. 93.Articolul 90(1) Misiunea de muncă temporară se stabilește pentru un termen care nu poate fi mai mare de 24 de luni.(2) Durata misiunii de muncă temporară poate fi prelungită pe perioade succesive care, adăugate la durata inițială a misiunii, nu poate conduce la depășirea unei perioade de 36 de luni.(3) Condițiile în care durata unei misiuni de muncă temporară poate fi prelungită sunt prevăzute în contractul de muncă temporară sau pot face obiectul unui act adițional la acest contract.Articolul 91(1) Agentul de muncă temporară pune la dispoziția utilizatorului un salariat angajat prin contract de muncă temporară, în baza unui contract de punere la dispoziție încheiat în formă scrisă.(2) Contractul de punere la dispoziție trebuie să cuprindă:a) durata misiunii;b) caracteristicile specifice postului, în special calificarea necesară, locul executării misiunii și programul de lucru;c) condițiile concrete de muncă;d) echipamentele individuale de protecție și de muncă pe care salariatul temporar trebuie să le utilizeze;e) orice alte servicii și facilități în favoarea salariatului temporar;f) valoarea comisionului de care beneficiază agentul de muncă temporară, precum și remunerația la care are dreptul salariatul;g) condițiile în care utilizatorul poate refuza un salariat temporar pus la dispoziție de un agent de muncă temporară.(3) Orice clauză prin care se interzice angajarea de către utilizator a salariatului temporar după îndeplinirea misiunii este nulă.Articolul 92(1) Salariații temporari au acces la toate serviciile și facilitățile acordate de utilizator, în aceleași condiții ca și ceilalți salariați ai acestuia.(2) Utilizatorul este obligat să asigure salariatului temporar dotarea cu echipamente individuale de protecție și de muncă, cu excepția situației în care prin contractul de punere la dispoziție dotarea este în sarcina agentului de muncă temporară.(3) Salariul primit de salariatul temporar pentru fiecare misiune nu poate fi inferior celui pe care îl primește salariatul utilizatorului, care prestează aceeași muncă sau una similară cu cea a salariatului temporar.(la 25-01-2015, Alin. (3) al art. 92 a fost introdus de pct. 3 al art. I din LEGEA nr. 12 din 20 ianuarie 2015, publicată în MONITORUL OFICIAL nr. 52 din 22 ianuarie 2015. )(4) În măsura în care utilizatorul nu are angajat un astfel de salariat, salariul primit de salariatul temporar va fi stabilit luându-se în considerare salariul unei persoane angajate cu contract individual de muncă și care prestează aceeași muncă sau una similară, astfel cum este stabilit prin contractul colectiv de muncă aplicabil la nivelul utilizatorului.(la 25-01-2015, Alin. (4) al art. 92 a fost introdus de pct. 3 al art. I din LEGEA nr. 12 din 20 ianuarie 2015, publicată în MONITORUL OFICIAL nr. 52 din 22 ianuarie 2015. )Articolul 93Utilizatorul nu poate beneficia de serviciile salariatului temporar, dacă urmărește să înlocuiască astfel un salariat al său al cărui contract de muncă este suspendat ca urmare a participării la grevă.Articolul 94(1) Contractul de muncă temporară este un contract individual de muncă ce se încheie în scris între agentul de muncă temporară și salariatul temporar, pe durata unei misiuni.(2) În contractul de muncă temporară se precizează, în afara elementelor prevăzute la art. 17 și art. 18 alin. (1), condițiile în care urmează să se desfășoare misiunea, durata misiunii, identitatea și sediul utilizatorului, precum și cuantumul și modalitățile remunerației salariatului temporar.Articolul 95(1) Contractul de muncă temporară se poate încheia și pentru mai multe misiuni, cu respectarea termenului prevăzut la art. 90 alin. (2).(2) Agentul de muncă temporară poate încheia cu salariatul temporar un contract de muncă pe durată nedeterminată, situație în care în perioada dintre două misiuni salariatul temporar se află la dispoziția agentului de muncă temporară.(3) Pentru fiecare nouă misiune între părți se încheie un contract de muncă temporară, în care vor fi precizate toate elementele prevăzute la art. 94 alin. (2).(4) Contractul de muncă temporară încetează la terminarea misiunii pentru care a fost încheiat sau dacă utilizatorul renunță la serviciile sale înainte de încheierea misiunii, în condițiile contractului de punere la dispoziție.Articolul 96(1) Pe toată durata misiunii salariatul temporar beneficiază de salariul plătit de agentul de muncă temporară.(2) Salariul primit de salariatul temporar pentru fiecare misiune se stabilește prin negociere directă cu agentul de muncă temporară și nu poate fi mai mic decât salariul minim brut pe țară garantat în plată.(3) Agentul de muncă temporară este cel care reține și virează toate contribuțiile și impozitele datorate de salariatul temporar către bugetele statului și plătește pentru acesta toate contribuțiile datorate în condițiile legii.(4) În cazul în care în termen de 15 zile calendaristice de la data la care obligațiile privind plata salariului și cele privind contribuțiile și impozitele au devenit scadente și exigibile, iar agentul de muncă temporară nu le execută, ele vor fi plătite de utilizator, în baza solicitării salariatului temporar.(5) Utilizatorul care a plătit sumele datorate potrivit alin. (4) se subrogă, pentru sumele plătite, în drepturile salariatului temporar împotriva agentului de muncă temporară.Articolul 97Prin contractul de muncă temporară se poate stabili o perioadă de probă pentru realizarea misiunii, a cărei durată nu poate fi mai mare de:a) două zile lucrătoare, în cazul în care contractul de muncă temporară este încheiat pentru o perioadă mai mică sau egală cu o lună;b) 5 zile lucrătoare, în cazul în care contractul de muncă temporară este încheiat pentru o perioadă cuprinsă între o lună și 3 luni;c) 15 zile lucrătoare, în cazul în care contractul de muncă temporară este încheiat pentru o perioadă cuprinsă între 3 și 6 luni;d) 20 de zile lucrătoare, în cazul în care contractul de muncă temporară este încheiat pentru o perioadă mai mare de 6 luni;e) 30 de zile lucrătoare, în cazul salariaților încadrați în funcții de conducere, pentru o durată a contractului de muncă temporară mai mare de 6 luni.Articolul 98(1) Pe parcursul misiunii utilizatorul răspunde pentru asigurarea condițiilor de muncă pentru salariatul temporar, în conformitate cu legislația în vigoare.(2) Utilizatorul va notifica de îndată agentului de muncă temporară orice accident de muncă sau îmbolnăvire profesională de care a luat cunoștință și a cărei victimă a fost un salariat temporar pus la dispoziție de agentul de muncă temporară.Articolul 99(1) La încetarea misiunii salariatul temporar poate încheia cu utilizatorul un contract individual de muncă.(2) În cazul în care utilizatorul angajează, după o misiune, un salariat temporar, durata misiunii efectuate se ia în calcul la stabilirea drepturilor salariale, precum și a celorlalte drepturi prevăzute de legislația muncii.Articolul 100Agentul de muncă temporară care concediază salariatul temporar înainte de termenul prevăzut în contractul de muncă temporară, pentru alte motive decât cele disciplinare, are obligația de a respecta reglementările legale privind încetarea contractului individual de muncă pentru motive care nu țin de persoana salariatului.Articolul 101Cu excepția dispozițiilor speciale contrare, prevăzute în prezentul capitol, dispozițiile legale, prevederile regulamentelor interne, precum și cele ale contractelor colective de muncă aplicabile salariaților angajați cu contract individual de muncă pe durată nedeterminată la utilizator se aplică în egală măsură și salariaților temporari pe durata misiunii la acesta.Articolul 102Agenții de muncă temporară nu percep nicio taxă salariaților temporari în schimbul demersurilor în vederea recrutării acestora de către utilizator sau pentru încheierea unui contract de muncă temporară.Capitolul VIII Contractul individual de muncă cu timp parțialArticolul 103Salariatul cu fracțiune de normă este salariatul al cărui număr de ore normale de lucru, calculate săptămânal sau ca medie lunară, este inferior numărului de ore normale de lucru al unui salariat cu normă întreagă comparabil.Articolul 104(1) Angajatorul poate încadra salariați cu fracțiune de normă prin contracte individuale de muncă pe durată nedeterminată sau pe durată determinată, denumite contracte individuale de muncă cu timp parțial.(2) Contractul individual de muncă cu timp parțial se încheie numai în formă scrisă.(3) Salariatul comparabil este salariatul cu normă întreagă din aceeași unitate, care are același tip de contract individual de muncă, prestează aceeași activitate sau una similară cu cea a salariatului angajat cu contract individual de muncă cu timp parțial, avându-se în vedere și alte considerente, cum ar fi vechimea în muncă și calificarea/aptitudinile profesionale.(4) Atunci când nu există un salariat comparabil în aceeași unitate, se au în vedere dispozițiile din contractul colectiv de muncă aplicabil sau, în lipsa acestuia, reglementările legale în domeniu.Articolul 105(1) Contractul individual de muncă cu timp parțial cuprinde, în afara elementelor prevăzute la art. 17 alin. (3), următoarele:a) durata muncii și repartizarea programului de lucru;b) condițiile în care se poate modifica programul de lucru;c) interdicția de a efectua ore suplimentare, cu excepția cazurilor de forță majoră sau pentru alte lucrări urgente destinate prevenirii producerii unor accidente ori înlăturării consecințelor acestora.(2) În situația în care într-un contract individual de muncă cu timp parțial nu sunt precizate elementele prevăzute la alin. (1), contractul se consideră a fi încheiat pentru normă întreagă.Articolul 106(1) Salariatul încadrat cu contract de muncă cu timp parțial se bucură de drepturile salariaților cu normă întreagă, în condițiile prevăzute de lege și de contractele colective de muncă aplicabile.(2) Drepturile salariale se acordă proporțional cu timpul efectiv lucrat, raportat la drepturile stabilite pentru programul normal de lucru.Articolul 107(1) Angajatorul este obligat ca, în măsura în care este posibil, să ia în considerare cererile salariaților de a se transfera fie de la un loc de muncă cu normă întreagă la unul cu fracțiune de normă, fie de la un loc de muncă cu fracțiune de normă la un loc de muncă cu normă întreagă sau de a-și mări programul de lucru, în cazul în care apare această oportunitate.(2) Angajatorul este obligat să informeze la timp cu privire la apariția unor locuri de muncă cu fracțiune de normă sau cu normă întreagă, pentru a facilita transferurile de la normă întreagă la fracțiune de normă și invers. Această informare se face printr-un anunț afișat la sediul angajatorului.(3) O copie a anunțului prevăzut la alin. (2) se transmite de îndată sindicatului sau reprezentanților salariaților.(4) Angajatorul asigură, în măsura în care este posibil, accesul la locuri de muncă cu fracțiune de normă la toate nivelurile.Capitolul IX Munca la domiciliuArticolul 108(1) Sunt considerați salariați cu munca la domiciliu acei salariați care îndeplinesc, la domiciliul lor, atribuțiile specifice funcției pe care o dețin.(2) În vederea îndeplinirii sarcinilor de serviciu ce le revin, salariații cu munca la domiciliu își stabilesc singuri programul de lucru.(3) Angajatorul este în drept să verifice activitatea salariatului cu munca la domiciliu, în condițiile stabilite prin contractul individual de muncă.Articolul 109Contractul individual de muncă la domiciliu se încheie numai în formă scrisă și conține, în afara elementelor prevăzute la art. 17 alin. (3), următoarele:a) precizarea expresă că salariatul lucrează la domiciliu;b) programul în cadrul căruia angajatorul este în drept să controleze activitatea salariatului său și modalitatea concretă de realizare a controlului;c) obligația angajatorului de a asigura transportul la și de la domiciliul salariatului, după caz, al materiilor prime și materialelor pe care le utilizează în activitate, precum și al produselor finite pe care le realizează.Articolul 110(1) Salariatul cu munca la domiciliu se bucură de toate drepturile recunoscute prin lege și prin contractele colective de muncă aplicabile salariaților al căror loc de muncă este la sediul angajatorului.(2) Prin contractele colective de muncă și/sau prin contractele individuale de muncă se pot stabili și alte condiții specifice privind munca la domiciliu, în conformitate cu legislația în vigoare.Titlul III Timpul de muncă și timpul de odihnăCapitolul I Timpul de muncăSecțiunea 1 Durata timpului de muncăArticolul 111Timpul de muncă reprezintă orice perioadă în care salariatul prestează munca, se află la dispoziția angajatorului și îndeplinește sarcinile și atribuțiile sale, conform prevederilor contractului individual de muncă, contractului colectiv de muncă aplicabil și/sau ale legislației în vigoare.Articolul 112(1) Pentru salariații angajați cu normă întreagă durata normală a timpului de muncă este de 8 ore pe zi și de 40 de ore pe săptămână.(2) În cazul tinerilor în vârstă de până la 18 ani durata timpului de muncă este de 6 ore pe zi și de 30 de ore pe săptămână.Articolul 113(1) Repartizarea timpului de muncă în cadrul săptămânii este, de regulă, uniformă, de 8 ore pe zi timp de 5 zile, cu două zile de repaus.(2) În funcție de specificul unității sau al muncii prestate, se poate opta și pentru o repartizare inegală a timpului de muncă, cu respectarea duratei normale a timpului de muncă de 40 de ore pe săptămână.Articolul 114(1) Durata maximă legală a timpului de muncă nu poate depăși 48 de ore pe săptămână, inclusiv orele suplimentare.(2) Prin excepție, durata timpului de muncă, ce include și orele suplimentare, poate fi prelungită peste 48 de ore pe săptămână, cu condiția ca media orelor de muncă, calculată pe o perioadă de referință de 4 luni calendaristice, să nu depășească 48 de ore pe săptămână.(3) Pentru anumite activități sau profesii stabilite prin contractul colectiv de muncă aplicabil, se pot negocia, prin contractul colectiv de muncă respectiv, perioade de referință mai mari de 4 luni, dar care să nu depășească 6 luni.(4) Sub rezerva respectării reglementărilor privind protecția sănătății și securității în muncă a salariaților, din motive obiective, tehnice sau privind organizarea muncii, contractele colective de muncă pot prevedea derogări de la durata perioadei de referință stabilite la alin. (3), dar pentru perioade de referință care în niciun caz să nu depășească 12 luni.(5) La stabilirea perioadelor de referință prevăzute la alin. (2)-(4) nu se iau în calcul durata concediului de odihnă anual și situațiile de suspendare a contractului individual de muncă.(6) Prevederile alin. (1)-(4) nu se aplică tinerilor care nu au împlinit vârsta de 18 ani.Articolul 115(1) Pentru anumite sectoare de activitate, unități sau profesii se poate stabili prin negocieri colective sau individuale ori prin acte normative specifice o durată zilnică a timpului de muncă mai mică sau mai mare de 8 ore.(2) Durata zilnică a timpului de muncă de 12 ore va fi urmată de o perioadă de repaus de 24 de ore.Articolul 116(1) Modul concret de stabilire a programului de lucru inegal în cadrul săptămânii de lucru de 40 de ore, precum și în cadrul săptămânii de lucru comprimate va fi negociat prin contractul colectiv de muncă la nivelul angajatorului sau, în absența acestuia, va fi prevăzut în regulamentul intern.(2) Programul de lucru inegal poate funcționa numai dacă este specificat expres în contractul individual de muncă.Articolul 117Programul de muncă și modul de repartizare a acestuia pe zile sunt aduse la cunoștință salariaților și sunt afișate la sediul angajatorului.Articolul 118(1) Angajatorul poate stabili programe individualizate de muncă, cu acordul sau la solicitarea salariatului în cauză.(2) Programele individualizate de muncă presupun un mod de organizare flexibil a timpului de muncă.(3) Durata zilnică a timpului de muncă este împărțită în două perioade: o perioadă fixă în care personalul se află simultan la locul de muncă și o perioadă variabilă, mobilă, în care salariatul își alege orele de sosire și de plecare, cu respectarea timpului de muncă zilnic.(4) Programul individualizat de muncă poate funcționa numai cu respectarea dispozițiilor art. 112 și 114.Articolul 119(1) Angajatorul are obligația de a ține la locul de muncă definit potrivit art. 16^1 evidența orelor de muncă prestate zilnic de fiecare salariat, cu evidențierea orelor de începere și de sfârșit ale programului de lucru, și de a supune controlului inspectorilor de muncă această evidență, ori de câte ori se solicită acest lucru.(2) Pentru salariații mobili și salariații care desfășoară muncă la domiciliu, angajatorul ține evidența orelor de muncă prestate zilnic de fiecare salariat în condițiile stabilite cu salariații prin acord scris, în funcție de activitatea specifică desfășurată de către aceștia.(la 13-04-2018, Articolul 119 din Sectiunea 1 , Capitolul I , Titlul III a fost modificat de Punctul 4, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )Secțiunea a 2-a Munca suplimentarăArticolul 120(1) Munca prestată în afara duratei normale a timpului de muncă săptămânal, prevăzută la art. 112, este considerată muncă suplimentară.(2) Munca suplimentară nu poate fi efectuată fără acordul salariatului, cu excepția cazului de forță majoră sau pentru lucrări urgente destinate prevenirii producerii unor accidente ori înlăturării consecințelor unui accident.Articolul 121(1) La solicitarea angajatorului salariații pot efectua muncă suplimentară, cu respectarea prevederilor art. 114 sau 115, după caz.(2) Efectuarea muncii suplimentare peste limita stabilită potrivit prevederilor art. 114 sau 115, după caz, este interzisă, cu excepția cazului de forță majoră sau pentru alte lucrări urgente destinate prevenirii producerii unor accidente ori înlăturării consecințelor unui accident.Articolul 122(1) Munca suplimentară se compensează prin ore libere plătite în următoarele 60 de zile calendaristice după efectuarea acesteia.(2) În aceste condiții salariatul beneficiază de salariul corespunzător pentru orele prestate peste programul normal de lucru.(3) În perioadele de reducere a activității angajatorul are posibilitatea de a acorda zile libere plătite din care pot fi compensate orele suplimentare ce vor fi prestate în următoarele 12 luni.Articolul 123(1) În cazul în care compensarea prin ore libere plătite nu este posibilă în termenul prevăzut de art. 122 alin. (1) în luna următoare, munca suplimentară va fi plătită salariatului prin adăugarea unui spor la salariu corespunzător duratei acesteia.(2) Sporul pentru munca suplimentară, acordat în condițiile prevăzute la alin. (1), se stabilește prin negociere, în cadrul contractului colectiv de muncă sau, după caz, al contractului individual de muncă, și nu poate fi mai mic de 75% din salariul de bază.Articolul 124Tinerii în vârstă de până la 18 ani nu pot presta muncă suplimentară.Secțiunea a 3-a Munca de noapteArticolul 125(1) Munca prestată între orele 22,00-6,00 este considerată muncă de noapte.(2) Salariatul de noapte reprezintă, după caz:a) salariatul care efectuează muncă de noapte cel puțin 3 ore din timpul său zilnic de lucru;b) salariatul care efectuează muncă de noapte în proporție de cel puțin 30% din timpul său lunar de lucru.(3) Durata normală a timpului de lucru, pentru salariatul de noapte, nu va depăși o medie de 8 ore pe zi, calculată pe o perioadă de referință de maximum 3 luni calendaristice, cu respectarea prevederilor legale cu privire la repausul săptămânal.(4) Durata normală a timpului de lucru pentru salariații de noapte a căror activitate se desfășoară în condiții speciale sau deosebite de muncă nu va depăși 8 ore pe parcursul oricărei perioade de 24 de ore decât în cazul în care majorarea acestei durate este prevăzută în contractul colectiv de muncă aplicabil și numai în situația în care o astfel de prevedere nu contravine unor prevederi exprese stabilite în contractul colectiv de muncă încheiat la nivel superior.(5) În situația prevăzută la alin. (4), angajatorul este obligat să acorde perioade de repaus compensatorii echivalente sau compensare în bani a orelor de noapte lucrate peste durata de 8 ore.(6) Angajatorul care, în mod frecvent, utilizează munca de noapte este obligat să informeze despre aceasta inspectoratul teritorial de muncă.Articolul 126Salariații de noapte beneficiază:a) fie de program de lucru redus cu o oră față de durata normală a zilei de muncă, pentru zilele în care efectuează cel puțin 3 ore de muncă de noapte, fără ca aceasta să ducă la scăderea salariului de bază;b) fie de un spor pentru munca prestată în timpul nopții de 25% din salariul de bază, dacă timpul astfel lucrat reprezintă cel puțin 3 ore de noapte din timpul normal de lucru.Articolul 127(1) Salariații care urmează să desfășoare muncă de noapte în condițiile art. 125 alin. (2) sunt supuși unui examen medical gratuit înainte de începerea activității și, după aceea, periodic.(2) Condițiile de efectuare a examenului medical și periodicitatea acestuia se stabilesc prin regulament aprobat prin ordin comun al ministrului muncii, familiei și protecției sociale și al ministrului sănătății.(3) Salariații care desfășoară muncă de noapte și au probleme de sănătate recunoscute ca având legătură cu aceasta vor fi trecuți la o muncă de zi pentru care sunt apți.Articolul 128(1) Tinerii care nu au împlinit vârsta de 18 ani nu pot presta muncă de noapte.(2) Femeile gravide, lăuzele și cele care alăptează nu pot fi obligate să presteze muncă de noapte.Secțiunea a 4-a Norma de muncăArticolul 129Norma de muncă exprimă cantitatea de muncă necesară pentru efectuarea operațiunilor sau lucrărilor de către o persoană cu calificare corespunzătoare, care lucrează cu intensitate normală, în condițiile unor procese tehnologice și de muncă determinate. Norma de muncă cuprinde timpul productiv, timpul pentru întreruperi impuse de desfășurarea procesului tehnologic, timpul pentru pauze legale în cadrul programului de muncă.Articolul 130Norma de muncă se exprimă, în funcție de caracteristicile procesului de producție sau de alte activități ce se normează, sub formă de norme de timp, norme de producție, norme de personal, sferă de atribuții sau sub alte forme corespunzătoare specificului fiecărei activități.Articolul 131Normarea muncii se aplică tuturor categoriilor de salariați.Articolul 132Normele de muncă se elaborează de către angajator, conform normativelor în vigoare, sau, în cazul în care nu există normative, normele de muncă se elaborează de către angajator după consultarea sindicatului reprezentativ ori, după caz, a reprezentanților salariaților.Capitolul II Repausuri periodiceArticolul 133Perioada de repaus reprezintă orice perioadă care nu este timp de muncă.Secțiunea 1 Pauza de masă și repausul zilnicArticolul 134(1) În cazurile în care durata zilnică a timpului de muncă este mai mare de 6 ore, salariații au dreptul la pauză de masă și la alte pauze, în condițiile stabilite prin contractul colectiv de muncă aplicabil sau prin regulamentul intern.(2) Tinerii în vârstă de până la 18 ani beneficiază de o pauză de masă de cel puțin 30 de minute, în cazul în care durata zilnică a timpului de muncă este mai mare de 4 ore și jumătate.(3) Pauzele, cu excepția dispozițiilor contrare din contractul colectiv de muncă aplicabil și din regulamentul intern, nu se vor include în durata zilnică normală a timpului de muncă.Articolul 135(1) Salariații au dreptul între două zile de muncă la un repaus care nu poate fi mai mic de 12 ore consecutive.(2) Prin excepție, în cazul muncii în schimburi, acest repaus nu poate fi mai mic de 8 ore între schimburi.Articolul 136(1) Muncă în schimburi reprezintă orice mod de organizare a programului de lucru, potrivit căruia salariații se succed unul pe altul la același post de muncă, potrivit unui anumit program, inclusiv program rotativ, și care poate fi de tip continuu sau discontinuu, implicând pentru salariat necesitatea realizării unei activități în intervale orare diferite în raport cu o perioadă zilnică sau săptămânală, stabilită prin contractul individual de muncă.(2) Salariat în schimburi reprezintă orice salariat al cărui program de lucru se înscrie în cadrul programului de muncă în schimburi.Secțiunea a 2-a Repausul săptămânalArticolul 137(1) Repausul săptămânal este de 48 de ore consecutive, de regulă sâmbăta și duminica.(la 11-05-2015, Alin. (1) al art. 137 a fost modificat de art. unic din LEGEA nr. 97 din 7 mai 2015, publicată în MONITORUL OFICIAL nr. 316 din 8 mai 2015. )(2) În cazul în care repausul în zilele de sâmbătă și duminică ar prejudicia interesul public sau desfășurarea normală a activității, repausul săptămânal poate fi acordat și în alte zile stabilite prin contractul colectiv de muncă aplicabil sau prin regulamentul intern.(3) În situația prevăzută la alin. (2) salariații vor beneficia de un spor la salariu stabilit prin contractul colectiv de muncă sau, după caz, prin contractul individual de muncă.(4) În situații de excepție zilele de repaus săptămânal sunt acordate cumulat, după o perioadă de activitate continuă ce nu poate depăși 14 zile calendaristice, cu autorizarea inspectoratului teritorial de muncă și cu acordul sindicatului sau, după caz, al reprezentanților salariaților.(5) Salariații al căror repaus săptămânal se acordă în condițiile alin. (4) au dreptul la dublul compensațiilor cuvenite potrivit art. 123 alin. (2).Articolul 138(1) În cazul unor lucrări urgente, a căror executare imediată este necesară pentru organizarea unor măsuri de salvare a persoanelor sau bunurilor angajatorului, pentru evitarea unor accidente iminente sau pentru înlăturarea efectelor pe care aceste accidente le-au produs asupra materialelor, instalațiilor sau clădirilor unității, repausul săptămânal poate fi suspendat pentru personalul necesar în vederea executării acestor lucrări.(2) Salariații al căror repaus săptămânal a fost suspendat în condițiile alin. (1) au dreptul la dublul compensațiilor cuvenite potrivit art. 123 alin. (2).Secțiunea a 3-a Sărbătorile legaleArticolul 139(1) Zilele de sărbătoare legală în care nu se lucrează sunt:– 1 și 2 ianuarie;– 24 ianuarie – Ziua Unirii Principatelor Române;– Vinerea Mare, ultima zi de vineri înaintea Paștelui;(la 16-03-2018, Alineatul (1) din Articolul 139 , Sectiunea a 3-a , Capitolul II , Titlul III a fost completat de ARTICOL UNIC din LEGEA nr. 64 din 12 martie 2018, publicată în MONITORUL OFICIAL nr. 226 din 13 martie 2018 )– prima și a doua zi de Paști;– 1 mai;– 1 iunie;(la 21-11-2016, Alineatul (1) din Articolul 139 , Sectiunea a 3-a , Capitolul II , Titlul III a fost completat de ARTICOLUL UNIC din LEGEA nr. 220 din 17 noiembrie 2016, publicată în MONITORUL OFICIAL nr. 931 din 18 noiembrie 2016 )– prima și a doua zi de Rusalii;– Adormirea Maicii Domnului;– 30 noiembrie - Sfântul Apostol Andrei, cel Întâi chemat, Ocrotitorul României;– 1 decembrie;– prima și a doua zi de Crăciun;– două zile pentru fiecare dintre cele 3 sărbători religioase anuale, declarate astfel de cultele religioase legale, altele decât cele creștine, pentru persoanele aparținând acestora.(la 16-10-2016, Alineatul (1) din Articolul 139 , Sectiunea a 3-a , Capitolul II , Titlul III a fost modificat de ARTICOL UNIC din LEGEA nr. 176 din 7 octombrie 2016, publicată în MONITORUL OFICIAL nr. 808 din 13 octombrie 2016 )(2) Acordarea zilelor libere se face de către angajator.(2^1) Pentru salariații care aparțin de un cult religios legal, creștin, zilele libere pentru Vinerea Mare - ultima zi de vineri înaintea Paștelui, prima și a doua zi de Paști, prima și a doua zi de Rusalii se acordă în funcție de data la care sunt celebrate de acel cult.(la 06-04-2020, Articolul 139 din Sectiunea a 3-a , Capitolul II , Titlul III a fost completat de Punctul 1, Articolul I din LEGEA nr. 37 din 2 aprilie 2020, publicată în MONITORUL OFICIAL nr. 280 din 03 aprilie 2020 )(3) Zilele libere stabilite potrivit alin. (1) pentru persoanele aparținând cultelor religioase legale, altele decât cele creștine, se acordă de către angajator în alte zile decât zilele de sărbătoare legală stabilite potrivit legii sau de concediu de odihnă anual.(la 13-04-2018, Articolul 139 din Sectiunea a 3-a , Capitolul II , Titlul III a fost completat de Punctul 4^1, Punctul 5, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )(3^1) Salariații care au beneficiat de zilele libere pentru Vinerea Mare - ultima zi de vineri înaintea Paștelui, prima și a doua zi de Paști, prima și a doua zi de Rusalii, atât la datele stabilite pentru cultul religios legal, creștin, de care aparțin, cât și pentru alt cult creștin, vor recupera zilele libere suplimentare pe baza unui program stabilit de angajator.(la 06-04-2020, Articolul 139 din Sectiunea a 3-a , Capitolul II , Titlul III a fost completat de Punctul 2, Articolul I din LEGEA nr. 37 din 2 aprilie 2020, publicată în MONITORUL OFICIAL nr. 280 din 03 aprilie 2020 )(4) Până la data de 15 ianuarie a fiecărui an, se stabilesc prin hotărâre a Guvernului, pentru personalul din sistemul bugetar, zilele lucrătoare pentru care se acordă zile libere, zile care precedă și/sau care succedă zilelor de sărbătoare legală în care nu se lucrează, prevăzute la alin. (1), precum și zilele în care se recuperează orele de muncă neefectuate.(la 29-07-2019, Articolul 139 din Sectiunea a 3-a , Capitolul II , Titlul III a fost completat de ARTICOLUL UNIC din LEGEA nr. 153 din 24 iulie 2019, publicată în MONITORUL OFICIAL nr. 623 din 26 iulie 2019 )Articolul 140Prin hotărâre a Guvernului se vor stabili programe de lucru adecvate pentru unitățile sanitare și pentru cele de alimentație publică, în scopul asigurării asistenței sanitare și, respectiv, al aprovizionării populației cu produse alimentare de strictă necesitate, a căror aplicare este obligatorie.Articolul 141Prevederile art. 139 nu se aplică în locurile de muncă în care activitatea nu poate fi întreruptă datorită caracterului procesului de producție sau specificului activității.Articolul 142(1) Salariaților care lucrează în unitățile prevăzute la art. 140, precum și la locurile de muncă prevăzute la art. 141 li se asigură compensarea cu timp liber corespunzător în următoarele 30 de zile.(2) În cazul în care, din motive justificate, nu se acordă zile libere, salariații beneficiază, pentru munca prestată în zilele de sărbătoare legală, de un spor la salariul de bază ce nu poate fi mai mic de 100% din salariul de bază corespunzător muncii prestate în programul normal de lucru.Articolul 143Prin contractul colectiv de muncă aplicabil se pot stabili și alte zile libere.Capitolul III ConcediileSecțiunea 1 Concediul de odihnă anual și alte concedii ale salariațilorArticolul 144(1) Dreptul la concediu de odihnă anual plătit este garantat tuturor salariaților.(2) Dreptul la concediu de odihnă anual nu poate forma obiectul vreunei cesiuni, renunțări sau limitări.Articolul 145(1) Durata minimă a concediului de odihnă anual este de 20 de zile lucrătoare.(2) Durata efectivă a concediului de odihnă anual se stabilește în contractul individual de muncă, cu respectarea legii și a contractelor colective de muncă aplicabile.(la 25-01-2015, Alin. (2) al art. 145 a fost modificat de pct. 4 al art. I din LEGEA nr. 12 din 20 ianuarie 2015, publicată în MONITORUL OFICIAL nr. 52 din 22 ianuarie 2015. )(3) Sărbătorile legale în care nu se lucrează, precum și zilele libere plătite stabilite prin contractul colectiv de muncă aplicabil nu sunt incluse în durata concediului de odihnă anual.(4) La stabilirea duratei concediului de odihnă anual, perioadele de incapacitate temporară de muncă și cele aferente concediului de maternitate, concediului de risc maternal și concediului pentru îngrijirea copilului bolnav se consideră perioade de activitate prestată.(la 25-01-2015, Alin. (4) al art. 145 a fost introdus de pct. 5 al art. I din LEGEA nr. 12 din 20 ianuarie 2015, publicată în MONITORUL OFICIAL nr. 52 din 22 ianuarie 2015. )(5) În situația în care incapacitatea temporară de muncă sau concediul de maternitate, concediul de risc maternal ori concediul pentru îngrijirea copilului bolnav a survenit în timpul efectuării concediului de odihnă anual, acesta se întrerupe, urmând ca salariatul să efectueze restul zilelor de concediu după ce a încetat situația de incapacitate temporară de muncă, de maternitate, de risc maternal ori cea de îngrijire a copilului bolnav, iar când nu este posibil urmează ca zilele neefectuate să fie reprogramate.(la 25-01-2015, Alin. (5) al art. 145 a fost introdus de pct. 5 al art. I din LEGEA nr. 12 din 20 ianuarie 2015, publicată în MONITORUL OFICIAL nr. 52 din 22 ianuarie 2015. )(6) Salariatul are dreptul la concediu de odihnă anual și în situația în care incapacitatea temporară de muncă se menține, în condițiile legii, pe întreaga perioadă a unui an calendaristic, angajatorul fiind obligat să acorde concediul de odihnă anual într-o perioadă de 18 luni începând cu anul următor celui în care acesta s-a aflat în concediu medical.(la 25-01-2015, Alin. (6) al art. 145 a fost introdus de pct. 5 al art. I din LEGEA nr. 12 din 20 ianuarie 2015, publicată în MONITORUL OFICIAL nr. 52 din 22 ianuarie 2015. )Articolul 146(1) Concediul de odihnă se efectuează în fiecare an.(2) În cazul în care salariatul, din motive justificate, nu poate efectua, integral sau parțial, concediul de odihnă anual la care avea dreptul în anul calendaristic respectiv, cu acordul persoanei în cauză, angajatorul este obligat să acorde concediul de odihnă neefectuat într-o perioadă de 18 luni începând cu anul următor celui în care s-a născut dreptul la concediul de odihnă anual.(3) Compensarea în bani a concediului de odihnă neefectuat este permisă numai în cazul încetării contractului individual de muncă.(la 25-01-2015, Art. 146 a fost modificat de pct. 6 al art. I din LEGEA nr. 12 din 20 ianuarie 2015, publicată în MONITORUL OFICIAL nr. 52 din 22 ianuarie 2015. )Articolul 147(1) Salariații care lucrează în condiții grele, periculoase sau vătămătoare, nevăzătorii, alte persoane cu handicap și tinerii în vârstă de până la 18 ani beneficiază de un concediu de odihnă suplimentar de cel puțin 3 zile lucrătoare.(2) Numărul de zile lucrătoare aferent concediului de odihnă suplimentar pentru categoriile de salariați prevăzute la alin. (1) se stabilește prin contractul colectiv de muncă aplicabil și va fi de cel puțin 3 zile lucrătoare.Articolul 147^1(1) Salariatele care urmează o procedură de fertilizare ,"in vitro", beneficiază anual, de un concediu de odihnă suplimentar, plătit, de trei zile care se acordă după cum urmează:a) 1 zi la data efectuării puncției ovariene;b) 2 zile începând cu data efectuării embriotransferului.(2) Cererea privind acordarea concediului de odihnă suplimentar prevăzut la alin. (1) va fi însoțită de scrisoarea medicală eliberată de medicul specialist, în condițiile legii.(la 19-04-2019, Sectiunea 1 din Capitolul III , Titlul III a fost completată de Articolul IV din ORDONANȚA DE URGENȚĂ nr. 26 din 18 aprilie 2019, publicată în MONITORUL OFICIAL nr. 309 din 19 aprilie 2019 )Articolul 148(1) Efectuarea concediului de odihnă se realizează în baza unei programări colective sau individuale stabilite de angajator cu consultarea sindicatului sau, după caz, a reprezentanților salariaților, pentru programările colective, ori cu consultarea salariatului, pentru programările individuale. Programarea se face până la sfârșitul anului calendaristic pentru anul următor.(2) Prin programările colective se pot stabili perioade de concediu care nu pot fi mai mici de 3 luni pe categorii de personal sau locuri de muncă.(3) Prin programare individuală se poate stabili data efectuării concediului sau, după caz, perioada în care salariatul are dreptul de a efectua concediul, perioadă care nu poate fi mai mare de 3 luni.(4) În cadrul perioadelor de concediu stabilite conform alin. (2) și (3) salariatul poate solicita efectuarea concediului cu cel puțin 60 de zile anterioare efectuării acestuia.(5) În cazul în care programarea concediilor se face fracționat, angajatorul este obligat să stabilească programarea astfel încât fiecare salariat să efectueze într-un an calendaristic cel puțin 10 zile lucrătoare de concediu neîntrerupt.Articolul 149Salariatul este obligat să efectueze în natură concediul de odihnă în perioada în care a fost programat, cu excepția situațiilor expres prevăzute de lege sau atunci când, din motive obiective, concediul nu poate fi efectuat.Articolul 150(1) Pentru perioada concediului de odihnă salariatul beneficiază de o indemnizație de concediu, care nu poate fi mai mică decât salariul de bază, indemnizațiile și sporurile cu caracter permanent cuvenite pentru perioada respectivă, prevăzute în contractul individual de muncă.(2) Indemnizația de concediu de odihnă reprezintă media zilnică a drepturilor salariale prevăzute la alin. (1) din ultimele 3 luni anterioare celei în care este efectuat concediul, multiplicată cu numărul de zile de concediu.(3) Indemnizația de concediu de odihnă se plătește de către angajator cu cel puțin 5 zile lucrătoare înainte de plecarea în concediu.Articolul 151(1) Concediul de odihnă poate fi întrerupt, la cererea salariatului, pentru motive obiective.(2) Angajatorul poate rechema salariatul din concediul de odihnă în caz de forță majoră sau pentru interese urgente care impun prezența salariatului la locul de muncă. În acest caz angajatorul are obligația de a suporta toate cheltuielile salariatului și ale familiei sale, necesare în vederea revenirii la locul de muncă, precum și eventualele prejudicii suferite de acesta ca urmare a întreruperii concediului de odihnă.Articolul 152(1) În cazul unor evenimente familiale deosebite, salariații au dreptul la zile libere plătite, care nu se includ în durata concediului de odihnă.(2) Evenimentele familiale deosebite și numărul zilelor libere plătite sunt stabilite prin lege, prin contractul colectiv de muncă aplicabil sau prin regulamentul intern.Articolul 153(1) Pentru rezolvarea unor situații personale salariații au dreptul la concedii fără plată.(2) Durata concediului fără plată se stabilește prin contractul colectiv de muncă aplicabil sau prin regulamentul intern.Secțiunea a 2-a Concediile pentru formare profesionalăArticolul 154(1) Salariații au dreptul să beneficieze, la cerere, de concedii pentru formare profesională.(2) Concediile pentru formare profesională se pot acorda cu sau fără plată.Articolul 155(1) Concediile fără plată pentru formare profesională se acordă la solicitarea salariatului, pe perioada formării profesionale pe care salariatul o urmează din inițiativa sa.(2) Angajatorul poate respinge solicitarea salariatului numai dacă absența salariatului ar prejudicia grav desfășurarea activității.Articolul 156(1) Cererea de concediu fără plată pentru formare profesională trebuie să fie înaintată angajatorului cu cel puțin o lună înainte de efectuarea acestuia și trebuie să precizeze data de începere a stagiului de formare profesională, domeniul și durata acestuia, precum și denumirea instituției de formare profesională.(2) Efectuarea concediului fără plată pentru formare profesională se poate realiza și fracționat în cursul unui an calendaristic, pentru susținerea examenelor de absolvire a unor forme de învățământ sau pentru susținerea examenelor de promovare în anul următor în cadrul instituțiilor de învățământ superior, cu respectarea condițiilor stabilite la alin. (1).Articolul 157(1) În cazul în care angajatorul nu și-a respectat obligația de a asigura pe cheltuiala sa participarea unui salariat la formare profesională în condițiile prevăzute de lege, salariatul are dreptul la un concediu pentru formare profesională, plătit de angajator, de până la 10 zile lucrătoare sau de până la 80 de ore.(2) În situația prevăzută la alin. (1) indemnizația de concediu va fi stabilită conform art. 150.(3) Perioada în care salariatul beneficiază de concediul plătit prevăzut la alin. (1) se stabilește de comun acord cu angajatorul. Cererea de concediu plătit pentru formare profesională va fi înaintată angajatorului în condițiile prevăzute la art. 156 alin. (1).Articolul 158Durata concediului pentru formare profesională nu poate fi dedusă din durata concediului de odihnă anual și este asimilată unei perioade de muncă efectivă în ceea ce privește drepturile cuvenite salariatului, altele decât salariul.Titlul IV SalarizareaCapitolul I Dispoziții generaleArticolul 159(1) Salariul reprezintă contraprestația muncii depuse de salariat în baza contractului individual de muncă.(2) Pentru munca prestată în baza contractului individual de muncă fiecare salariat are dreptul la un salariu exprimat în bani.(3) La stabilirea și la acordarea salariului este interzisă orice discriminare pe criterii de sex, orientare sexuală, caracteristici genetice, vârstă, apartenență națională, rasă, culoare, etnie, religie, opțiune politică, origine socială, handicap, situație sau responsabilitate familială, apartenență ori activitate sindicală.Articolul 160Salariul cuprinde salariul de bază, indemnizațiile, sporurile, precum și alte adaosuri.Articolul 161Salariile se plătesc înaintea oricăror alte obligații bănești ale angajatorilor.Articolul 162(1) Nivelurile salariale minime se stabilesc prin contractele colective de muncă aplicabile.(2) Salariul individual se stabilește prin negocieri individuale între angajator și salariat.(3) Sistemul de salarizare a personalului din autoritățile și instituțiile publice finanțate integral sau în majoritate de la bugetul de stat, bugetul asigurărilor sociale de stat, bugetele locale și bugetele fondurilor speciale se stabilește prin lege, cu consultarea organizațiilor sindicale reprezentative.Articolul 163(1) Salariul este confidențial, angajatorul având obligația de a lua măsurile necesare pentru asigurarea confidențialității.(2) În scopul promovării intereselor și apărării drepturilor salariaților, confidențialitatea salariilor nu poate fi opusă sindicatelor sau, după caz, reprezentanților salariaților, în strictă legătură cu interesele acestora și în relația lor directă cu angajatorul.Capitolul II Salariul de bază minim brut pe țară garantat în platăArticolul 164(1) Salariul de bază minim brut pe țară garantat în plată, corespunzător programului normal de muncă, se stabilește prin hotărâre a Guvernului, după consultarea sindicatelor și a patronatelor. În cazul în care programul normal de muncă este, potrivit legii, mai mic de 8 ore zilnic, salariul de bază minim brut orar se calculează prin raportarea salariului de bază minim brut pe țară la numărul mediu de ore lunar potrivit programului legal de lucru aprobat.Notă
Articolul 1 din HOTĂRÂREA nr. 935 din 13 decembrie 2019, publicată în Monitorul Oficial nr. 1010 din 16 decembrie 2019, prevede:
"Articolul 1
(1) Începând cu data de 1 ianuarie 2020, salariul de bază minim brut pe țară garantat în plată, prevăzut la art. 164 alin. (1) din Legea nr. 53/2003 - Codul muncii, republicată, cu modificările și completările ulterioare, se stabilește în bani, fără a include sporuri și alte adaosuri, la suma de 2.230 lei lunar, pentru un program normal de lucru în medie de 167,333 ore pe lună, reprezentând 13,327 lei/oră.
(2) Prin excepție de la prevederile alin. (1), începând cu data de 1 ianuarie 2020, pentru personalul încadrat pe funcții pentru care se prevede nivelul de studii superioare, cu vechime în muncă de cel puțin un an în domeniul studiilor superioare, salariul de bază minim brut pe țară garantat în plată, fără a include sporuri și alte adaosuri, se stabilește la suma de 2.350 lei lunar, pentru un program normal de lucru de 167,333 ore în medie pe lună, reprezentând 14,044 lei/oră."Notă
Articolul 1 din HOTĂRÂREA nr. 937 din 7 decembrie 2018, publicată în Monitorul Oficial nr. 1045 din 10 decembrie 2018, prevede:
„Articolul 1
(1) Începând cu data de 1 ianuarie 2019, salariul de bază minim brut pe țară garantat în plată, prevăzut la art. 164 alin. (1) din Legea nr. 53/2003 - Codul muncii, republicată, cu modificările și completările ulterioare, se stabilește în bani, fără a include sporuri și alte adaosuri, la suma de 2.080 lei lunar, pentru un program normal de lucru în medie de 167,333 ore pe lună, reprezentând 12,43 lei/oră.
(2) Prin excepție de la prevederile alin. (1), începând cu data de 1 ianuarie 2019, pentru personalul încadrat pe funcții pentru care se prevede nivelul de studii superioare, cu vechime în muncă de cel puțin un an în domeniul studiilor superioare, salariul de bază minim brut pe țară garantat în plată, fără a include sporuri și alte adaosuri, se majorează de la 2.080 lei la 2.350 lei lunar, pentru un program normal de lucru de 167,333 ore în medie pe lună, reprezentând 14,044 lei/oră”.(1^1) Prin hotărâre a Guvernului se poate stabili o majorare a salariului de bază minim brut pe țară garantat în plată prevăzut la alin. (1), diferențiat pe criteriile nivelului de studii și al vechimii în muncă.(la 14-11-2018, Articolul 164 din Capitolul II , Titlul IV a fost completat de Punctul 3, Articolul IV din ORDONANȚA DE URGENȚĂ nr. 96 din 9 noiembrie 2018, publicată în MONITORUL OFICIAL nr. 963 din 14 noiembrie 2018 )(1^2) Toate drepturile și obligațiile stabilite potrivit legii prin raportare la salariul de bază minim brut pe țară garantat în plată se determină utilizând nivelul salariului de bază minim brut pe țară garantat în plată prevăzut la alin. (1).(la 14-11-2018, Articolul 164 din Capitolul II , Titlul IV a fost completat de Punctul 3, Articolul IV din ORDONANȚA DE URGENȚĂ nr. 96 din 9 noiembrie 2018, publicată în MONITORUL OFICIAL nr. 963 din 14 noiembrie 2018 )Notă
Articolul 2 din HOTĂRÂREA nr. 935 din 13 decembrie 2019, publicată în Monitorul Oficial nr. 1010 din 16 decembrie 2019, prevede:
„Articolul 2
În aplicarea prevederilor art. 164 alin. (1^2) din Legea nr. 53/2003, republicată, cu modificările și completările ulterioare, începând cu 1 ianuarie 2020, toate drepturile și obligațiile stabilite potrivit legii se determină prin raportare la nivelul de 2.230 lei al salariului de bază minim brut pe țară garantat în plată.Notă
Articolul 2 din HOTĂRÂREA nr. 937 din 7 decembrie 2018, publicată în Monitorul Oficial nr. 1045 din 10 decembrie 2018, prevede:
„Articolul 2
În aplicarea prevederilor art. 164 alin. (1^2) din Legea nr. 53/2003, republicată, cu modificările și completările ulterioare, începând cu 1 ianuarie 2019, toate drepturile și obligațiile stabilite potrivit legii se determină prin raportare la nivelul de 2.080 lei al salariului de bază minim brut pe țară garantat în plată”.(2) Angajatorul nu poate negocia și stabili salarii de bază prin contractul individual de muncă sub salariul de bază minim brut orar pe țară.(3) Angajatorul este obligat să garanteze în plată un salariu brut lunar cel puțin egal cu salariul de bază minim brut pe țară. Aceste dispoziții se aplică și în cazul în care salariatul este prezent la lucru, în cadrul programului, dar nu poate să își desfășoare activitatea din motive neimputabile acestuia, cu excepția grevei.(4) Salariul de bază minim brut pe țară garantat în plată este adus la cunoștința salariaților prin grija angajatorului.Articolul 165Pentru salariații cărora angajatorul, conform contractului colectiv sau individual de muncă, le asigură hrană, cazare sau alte facilități, suma în bani cuvenită pentru munca prestată nu poate fi mai mică decât salariul minim brut pe țară prevăzut de lege.Capitolul III Plata salariuluiArticolul 166(1) Salariul se plătește în bani cel puțin o dată pe lună, la data stabilită în contractul individual de muncă, în contractul colectiv de muncă aplicabil sau în regulamentul intern, după caz.(2) Plata salariului se poate efectua prin virament într-un cont bancar.(3) Plata în natură a unei părți din salariu, în condițiile stabilite la art. 165, este posibilă numai dacă este prevăzută expres în contractul colectiv de muncă aplicabil sau în contractul individual de muncă.(4) Întârzierea nejustificată a plății salariului sau neplata acestuia poate determina obligarea angajatorului la plata de daune-interese pentru repararea prejudiciului produs salariatului.Articolul 167(1) Salariul se plătește direct titularului sau persoanei împuternicite de acesta.(2) În caz de deces al salariatului, drepturile salariale datorate până la data decesului sunt plătite, în ordine, soțului supraviețuitor, copiilor majori ai defunctului sau părinților acestuia. Dacă nu există niciuna dintre aceste categorii de persoane, drepturile salariale sunt plătite altor moștenitori, în condițiile dreptului comun.Articolul 168(1) Plata salariului se dovedește prin semnarea statelor de plată, precum și prin orice alte documente justificative care demonstrează efectuarea plății către salariatul îndreptățit.(2) Statele de plată, precum și celelalte documente justificative se păstrează și se arhivează de către angajator în aceleași condiții și termene ca în cazul actelor contabile, conform legii.Articolul 169(1) Nicio reținere din salariu nu poate fi operată, în afara cazurilor și condițiilor prevăzute de lege.(2) Reținerile cu titlu de daune cauzate angajatorului nu pot fi efectuate decât dacă datoria salariatului este scadentă, lichidă și exigibilă și a fost constatată ca atare printr-o hotărâre judecătorească definitivă și irevocabilă.(3) În cazul pluralității de creditori ai salariatului va fi respectată următoarea ordine:a) obligațiile de întreținere, conform Codului familiei;b) contribuțiile și impozitele datorate către stat;c) daunele cauzate proprietății publice prin fapte ilicite;d) acoperirea altor datorii.(4) Reținerile din salariu cumulate nu pot depăși în fiecare lună jumătate din salariul net.Articolul 170Acceptarea fără rezerve a unei părți din drepturile salariale sau semnarea actelor de plată în astfel de situații nu poate avea semnificația unei renunțări din partea salariatului la drepturile salariale ce i se cuvin în integralitatea lor, potrivit dispozițiilor legale sau contractuale.Articolul 171(1) Dreptul la acțiune cu privire la drepturile salariale, precum și cu privire la daunele rezultate din neexecutarea în totalitate sau în parte a obligațiilor privind plata salariilor se prescrie în termen de 3 ani de la data la care drepturile respective erau datorate.(2) Termenul de prescripție prevăzut la alin. (1) este întrerupt în cazul în care intervine o recunoaștere din partea debitorului cu privire la drepturile salariale sau derivând din plata salariului.Capitolul IV Fondul de garantare pentru plata creanțelor salarialeArticolul 172Constituirea și utilizarea fondului de garantare pentru plata creanțelor salariale se vor reglementa prin lege specială.Capitolul V Protecția drepturilor salariaților în cazul transferului întreprinderii, al unității sau al unor părți ale acesteiaArticolul 173(1) Salariații beneficiază de protecția drepturilor lor în cazul în care se produce un transfer al întreprinderii, al unității sau al unor părți ale acesteia către un alt angajator, potrivit legii.(2) Drepturile și obligațiile cedentului, care decurg dintr-un contract sau raport de muncă existent la data transferului, vor fi transferate integral cesionarului.(3) Transferul întreprinderii, al unității sau al unor părți ale acesteia nu poate constitui motiv de concediere individuală sau colectivă a salariaților de către cedent ori de către cesionar.Articolul 174Cedentul și cesionarul au obligația de a informa și de a consulta, anterior transferului, sindicatul sau, după caz, reprezentanții salariaților cu privire la implicațiile juridice, economice și sociale asupra salariaților, decurgând din transferul dreptului de proprietate.Titlul V Sănătatea și securitatea în muncăCapitolul I Reguli generaleArticolul 175(1) Angajatorul are obligația să asigure securitatea și sănătatea salariaților în toate aspectele legate de muncă.(2) Dacă un angajator apelează la persoane sau servicii exterioare, aceasta nu îl exonerează de răspundere în acest domeniu.(3) Obligațiile salariaților în domeniul securității și sănătății în muncă nu pot aduce atingere responsabilității angajatorului.(4) Măsurile privind securitatea și sănătatea în muncă nu pot să determine, în niciun caz, obligații financiare pentru salariați.Articolul 176(1) Dispozițiile prezentului titlu se completează cu dispozițiile legii speciale, ale contractelor colective de muncă aplicabile, precum și cu normele și normativele de protecție a muncii.(2) Normele și normativele de protecție a muncii pot stabili:a) măsuri generale de protecție a muncii pentru prevenirea accidentelor de muncă și a bolilor profesionale, aplicabile tuturor angajatorilor;b) măsuri de protecție a muncii, specifice pentru anumite profesii sau anumite activități;c) măsuri de protecție specifice, aplicabile anumitor categorii de personal;d) dispoziții referitoare la organizarea și funcționarea unor organisme speciale de asigurare a securității și sănătății în muncă.Articolul 177(1) În cadrul propriilor responsabilități angajatorul va lua măsurile necesare pentru protejarea securității și sănătății salariaților, inclusiv pentru activitățile de prevenire a riscurilor profesionale, de informare și pregătire, precum și pentru punerea în aplicare a organizării protecției muncii și mijloacelor necesare acesteia.(2) La adoptarea și punerea în aplicare a măsurilor prevăzute la alin. (1) se va ține seama de următoarele principii generale de prevenire:a) evitarea riscurilor;b) evaluarea riscurilor care nu pot fi evitate;c) combaterea riscurilor la sursă;d) adaptarea muncii la om, în special în ceea ce privește proiectarea locurilor de muncă și alegerea echipamentelor și metodelor de muncă și de producție, în vederea atenuării, cu precădere, a muncii monotone și a muncii repetitive, precum și a reducerii efectelor acestora asupra sănătății;e) luarea în considerare a evoluției tehnicii;f) înlocuirea a ceea ce este periculos cu ceea ce nu este periculos sau cu ceea ce este mai puțin periculos;g) planificarea prevenirii;h) adoptarea măsurilor de protecție colectivă cu prioritate față de măsurile de protecție individuală;i) aducerea la cunoștința salariaților a instrucțiunilor corespunzătoare.Articolul 178(1) Angajatorul răspunde de organizarea activității de asigurare a sănătății și securității în muncă.(2) În cuprinsul regulamentelor interne sunt prevăzute în mod obligatoriu reguli privind securitatea și sănătatea în muncă.(3) În elaborarea măsurilor de securitate și sănătate în muncă angajatorul se consultă cu sindicatul sau, după caz, cu reprezentanții salariaților, precum și cu comitetul de securitate și sănătate în muncă.Articolul 179Angajatorul are obligația să asigure toți salariații pentru risc de accidente de muncă și boli profesionale, în condițiile legii.Articolul 180(1) Angajatorul are obligația să organizeze instruirea angajaților săi în domeniul securității și sănătății în muncă.(2) Instruirea se realizează periodic, prin modalități specifice stabilite de comun acord de către angajator împreună cu comitetul de securitate și sănătate în muncă și cu sindicatul sau, după caz, cu reprezentanții salariaților.(3) Instruirea prevăzută la alin. (2) se realizează obligatoriu în cazul noilor angajați, al celor care își schimbă locul de muncă sau felul muncii și al celor care își reiau activitatea după o întrerupere mai mare de 6 luni. În toate aceste cazuri instruirea se efectuează înainte de începerea efectivă a activității.(4) Instruirea este obligatorie și în situația în care intervin modificări ale legislației în domeniu.Articolul 181(1) Locurile de muncă trebuie să fie organizate astfel încât să garanteze securitatea și sănătatea salariaților.(2) Angajatorul trebuie să organizeze controlul permanent al stării materialelor, utilajelor și substanțelor folosite în procesul muncii, în scopul asigurării sănătății și securității salariaților.(3) Angajatorul răspunde pentru asigurarea condițiilor de acordare a primului ajutor în caz de accidente de muncă, pentru crearea condițiilor de preîntâmpinare a incendiilor, precum și pentru evacuarea salariaților în situații speciale și în caz de pericol iminent.Articolul 182(1) Pentru asigurarea securității și sănătății în muncă instituția abilitată prin lege poate dispune limitarea sau interzicerea fabricării, comercializării, importului ori utilizării cu orice titlu a substanțelor și preparatelor periculoase pentru salariați.(2) Inspectorul de muncă poate, cu avizul medicului de medicină a muncii, să impună angajatorului să solicite organismelor competente, contra cost, analize și expertize asupra unor produse, substanțe sau preparate considerate a fi periculoase, pentru a cunoaște compoziția acestora și efectele pe care le-ar putea produce asupra organismului uman.Capitolul II Comitetul de securitate și sănătate în muncăArticolul 183(1) La nivelul fiecărui angajator se constituie un comitet de securitate și sănătate în muncă, cu scopul de a asigura implicarea salariaților în elaborarea și aplicarea deciziilor în domeniul protecției muncii.(2) Comitetul de securitate și sănătate în muncă se constituie în cadrul persoanelor juridice din sectorul public, privat și cooperatist, inclusiv cu capital străin, care desfășoară activități pe teritoriul României.Articolul 184(1) Comitetul de securitate și sănătate în muncă se organizează la angajatorii persoane juridice la care sunt încadrați cel puțin 50 de salariați.(2) În cazul în care condițiile de muncă sunt grele, vătămătoare sau periculoase, inspectorul de muncă poate cere înființarea acestor comitete și pentru angajatorii la care sunt încadrați mai puțin de 50 de salariați.(3) În cazul în care activitatea se desfășoară în unități dispersate teritorial, se pot înființa mai multe comitete de securitate și sănătate în muncă. Numărul acestora se stabilește prin contractul colectiv de muncă aplicabil.(4) Comitetul de securitate și sănătate în muncă coordonează măsurile de securitate și sănătate în muncă și în cazul activităților care se desfășoară temporar, cu o durată mai mare de 3 luni.(5) În situația în care nu se impune constituirea comitetului de securitate și sănătate în muncă, atribuțiile specifice ale acestuia vor fi îndeplinite de responsabilul cu protecția muncii numit de angajator.Articolul 185Componența, atribuțiile specifice și funcționarea comitetului de securitate și sănătate în muncă sunt reglementate prin hotărâre a Guvernului.Capitolul III Protecția salariaților prin servicii medicaleArticolul 186Angajatorii au obligația să asigure accesul salariaților la serviciul medical de medicină a muncii.Articolul 187(1) Serviciul medical de medicină a muncii poate fi un serviciu autonom organizat de angajator sau un serviciu asigurat de o asociație patronală.(2) Durata muncii prestate de medicul de medicină a muncii se calculează în funcție de numărul de salariați ai angajatorului, potrivit legii.Articolul 188(1) Medicul de medicină a muncii este un salariat, atestat în profesia sa potrivit legii, titular al unui contract de muncă încheiat cu un angajator sau cu o asociație patronală.(2) Medicul de medicină a muncii este independent în exercitarea profesiei sale.Articolul 189(1) Sarcinile principale ale medicului de medicină a muncii constau în:a) prevenirea accidentelor de muncă și a bolilor profesionale;b) supravegherea efectivă a condițiilor de igienă și sănătate în muncă;c) asigurarea controlului medical al salariaților atât la angajarea în muncă, cât și pe durata executării contractului individual de muncă.(2) În vederea realizării sarcinilor ce îi revin medicul de medicină a muncii poate propune angajatorului schimbarea locului de muncă sau a felului muncii unor salariați, determinată de starea de sănătate a acestora.(3) Medicul de medicină a muncii este membru de drept în comitetul de securitate și sănătate în muncă.Articolul 190(1) Medicul de medicină a muncii stabilește în fiecare an un program de activitate pentru îmbunătățirea mediului de muncă din punct de vedere al sănătății în muncă pentru fiecare angajator.(2) Elementele programului sunt specifice pentru fiecare angajator și sunt supuse avizării comitetului de securitate și sănătate în muncă.Articolul 191Prin lege specială vor fi reglementate atribuțiile specifice, modul de organizare a activității, organismele de control, precum și statutul profesional specific al medicilor de medicină a muncii.Titlul VI Formarea profesionalăCapitolul I Dispoziții generaleArticolul 192(1) Formarea profesională a salariaților are următoarele obiective principale:a) adaptarea salariatului la cerințele postului sau ale locului de muncă;b) obținerea unei calificări profesionale;c) actualizarea cunoștințelor și deprinderilor specifice postului și locului de muncă și perfecționarea pregătirii profesionale pentru ocupația de bază;d) reconversia profesională determinată de restructurări socioeconomice;e) dobândirea unor cunoștințe avansate, a unor metode și procedee moderne, necesare pentru realizarea activităților profesionale;f) prevenirea riscului șomajului;g) promovarea în muncă și dezvoltarea carierei profesionale.(2) Formarea profesională și evaluarea cunoștințelor se fac pe baza standardelor ocupaționale.Articolul 193Formarea profesională a salariaților se poate realiza prin următoarele forme:a) participarea la cursuri organizate de către angajator sau de către furnizorii de servicii de formare profesională din țară ori din străinătate;b) stagii de adaptare profesională la cerințele postului și ale locului de muncă;c) stagii de practică și specializare în țară și în străinătate;d) ucenicie organizată la locul de muncă;e) formare individualizată;f) alte forme de pregătire convenite între angajator și salariat.Articolul 194(1) Angajatorii au obligația de a asigura participarea la programe de formare profesională pentru toți salariații, după cum urmează:a) cel puțin o dată la 2 ani, dacă au cel puțin 21 de salariați;b) cel puțin o dată la 3 ani, dacă au sub 21 de salariați.(2) Cheltuielile cu participarea la programele de formare profesională, asigurată în condițiile alin. (1), se suportă de către angajatori.Articolul 195(1) Angajatorul persoană juridică care are mai mult de 20 de salariați elaborează anual și aplică planuri de formare profesională, cu consultarea sindicatului sau, după caz, a reprezentanților salariaților.(2) Planul de formare profesională elaborat conform prevederilor alin. (1) devine anexă la contractul colectiv de muncă încheiat la nivel de unitate.(3) Salariații au dreptul să fie informați cu privire la conținutul planului de formare profesională.Articolul 196(1) Participarea la formarea profesională poate avea loc la inițiativa angajatorului sau la inițiativa salariatului.(2) Modalitatea concretă de formare profesională, drepturile și obligațiile părților, durata formării profesionale, precum și orice alte aspecte legate de formarea profesională, inclusiv obligațiile contractuale ale salariatului în raport cu angajatorul care a suportat cheltuielile ocazionate de formarea profesională, se stabilesc prin acordul părților și fac obiectul unor acte adiționale la contractele individuale de muncă.Articolul 197(1) În cazul în care participarea la cursurile sau stagiile de formare profesională este inițiată de angajator, toate cheltuielile ocazionate de această participare sunt suportate de către acesta.(2) Pe perioada participării la cursurile sau stagiile de formare profesională conform alin. (1), salariatul va beneficia, pe toată durata formării profesionale, de toate drepturile salariale deținute.(3) Pe perioada participării la cursurile sau stagiile de formare profesională conform alin. (1), salariatul beneficiază de vechime la acel loc de muncă, această perioadă fiind considerată stagiu de cotizare în sistemul asigurărilor sociale de stat.Articolul 198(1) Salariații care au beneficiat de un curs sau un stagiu de formare profesională, în condițiile art. 197 alin. (1), nu pot avea inițiativa încetării contractului individual de muncă pentru o perioadă stabilită prin act adițional.(2) Durata obligației salariatului de a presta muncă în favoarea angajatorului care a suportat cheltuielile ocazionate de formarea profesională, precum și orice alte aspecte în legătură cu obligațiile salariatului, ulterioare formării profesionale, se stabilesc prin act adițional la contractul individual de muncă.(3) Nerespectarea de către salariat a dispoziției prevăzute la alin. (1) determină obligarea acestuia la suportarea tuturor cheltuielilor ocazionate de pregătirea sa profesională, proporțional cu perioada nelucrată din perioada stabilită conform actului adițional la contractul individual de muncă.(4) Obligația prevăzută la alin. (3) revine și salariaților care au fost concediați în perioada stabilită prin actul adițional, pentru motive disciplinare, sau al căror contract individual de muncă a încetat ca urmare a arestării preventive pentru o perioadă mai mare de 60 de zile, a condamnării printr-o hotărâre judecătorească definitivă pentru o infracțiune în legătură cu munca lor, precum și în cazul în care instanța penală a pronunțat interdicția de exercitare a profesiei, temporar sau definitiv.Articolul 199(1) În cazul în care salariatul este cel care are inițiativa participării la o formă de pregătire profesională cu scoatere din activitate, angajatorul va analiza solicitarea salariatului împreună cu sindicatul sau, după caz, cu reprezentanții salariaților.(2) Angajatorul va decide cu privire la cererea formulată de salariat potrivit alin. (1), în termen de 15 zile de la primirea solicitării. Totodată angajatorul va decide cu privire la condițiile în care va permite salariatului participarea la forma de pregătire profesională, inclusiv dacă va suporta în totalitate sau în parte costul ocazionat de aceasta.Articolul 200Salariații care au încheiat un act adițional la contractul individual de muncă cu privire la formarea profesională pot primi în afara salariului corespunzător locului de muncă și alte avantaje în natură pentru formarea profesională.Capitolul II Contracte speciale de formare profesională organizată de angajatorArticolul 201Sunt considerate contracte speciale de formare profesională contractul de calificare profesională și contractul de adaptare profesională.Articolul 202(1) Contractul de calificare profesională este cel în baza căruia salariatul se obligă să urmeze cursurile de formare organizate de angajator pentru dobândirea unei calificări profesionale.(2) Pot încheia contracte de calificare profesională salariații cu vârsta minimă de 16 ani împliniți, care nu au dobândit o calificare sau au dobândit o calificare ce nu le permite menținerea locului de muncă la acel angajator.(3) Contractul de calificare profesională se încheie pentru o durată cuprinsă între 6 luni și 2 ani.Articolul 203(1) Pot încheia contracte de calificare profesională numai angajatorii autorizați în acest sens de Ministerul Muncii, Familiei și Protecției Sociale și de Ministerul Educației, Cercetării, Tineretului și Sportului.(2) Procedura de autorizare, precum și modul de atestare a calificării profesionale se stabilesc prin lege specială.Articolul 204(1) Contractul de adaptare profesională se încheie în vederea adaptării salariaților debutanți la o funcție nouă, la un loc de muncă nou sau în cadrul unui colectiv nou.(2) Contractul de adaptare profesională se încheie odată cu încheierea contractului individual de muncă sau, după caz, la debutul salariatului în funcția nouă, la locul de muncă nou sau în colectivul nou, în condițiile legii.Articolul 205(1) Contractul de adaptare profesională este un contract încheiat pe durată determinată, ce nu poate fi mai mare de un an.(2) La expirarea termenului contractului de adaptare profesională salariatul poate fi supus unei evaluări în vederea stabilirii măsurii în care acesta poate face față funcției noi, locului de muncă nou sau colectivului nou în care urmează să presteze munca.Articolul 206(1) Formarea profesională la nivelul angajatorului prin intermediul contractelor speciale se face de către un formator.(2) Formatorul este numit de angajator dintre salariații calificați, cu o experiență profesională de cel puțin 2 ani în domeniul în care urmează să se realizeze formarea profesională.(3) Un formator poate asigura formarea, în același timp, pentru cel mult 3 salariați.(4) Exercitarea activității de formare profesională se include în programul normal de lucru al formatorului.Articolul 207(1) Formatorul are obligația de a primi, de a ajuta, de a informa și de a îndruma salariatul pe durata contractului special de formare profesională și de a supraveghea îndeplinirea atribuțiilor de serviciu corespunzătoare postului ocupat de salariatul în formare.(2) Formatorul asigură cooperarea cu alte organisme de formare și participă la evaluarea salariatului care a beneficiat de formare profesională.Capitolul III Contractul de ucenicie la locul de muncăArticolul 208(1) Ucenicia la locul de muncă se organizează în baza contractului de ucenicie.(2) Contractul de ucenicie la locul de muncă este contractul individual de muncă de tip particular, în temeiul căruia:a) angajatorul persoană juridică sau persoană fizică se obligă ca, în afara plății unui salariu, să asigure formarea profesională a ucenicului într-o meserie potrivit domeniului său de activitate;b) ucenicul se obligă să se formeze profesional și să muncească în subordinea angajatorului respectiv.(3) Contractul de ucenicie la locul de muncă se încheie pe durată determinată.Articolul 209(1) Persoana încadrată în muncă în baza unui contract de ucenicie are statut de ucenic.(2) Ucenicul beneficiază de dispozițiile aplicabile celorlalți salariați, în măsura în care ele nu sunt contrare celor specifice statutului său.Articolul 210Organizarea, desfășurarea și controlul activității de ucenicie se reglementează prin lege specială.Titlul VII Dialogul socialCapitolul I Dispoziții generaleArticolul 211Pentru asigurarea climatului de stabilitate și pace socială, prin lege sunt reglementate modalitățile de consultări și dialog permanent între partenerii sociali.Articolul 212(1) Consiliul Economic și Social este instituție publică de interes național, tripartită, autonomă, constituită în scopul realizării dialogului tripartit la nivel național.(2) Organizarea și funcționarea Consiliului Economic și Social se stabilesc prin lege specială.Articolul 213În cadrul ministerelor și prefecturilor funcționează, în condițiile legii, comisii de dialog social, cu caracter consultativ, între administrația publică, sindicate și patronat.Capitolul II SindicateleArticolul 214(1) Sindicatele, federațiile și confederațiile sindicale, denumite în continuare organizații sindicale, sunt constituite de către salariați pe baza dreptului de liberă asociere, în scopul promovării intereselor lor profesionale, economice și sociale, precum și al apărării drepturilor individuale și colective ale acestora prevăzute în contractele colective și individuale de muncă sau în acordurile colective de muncă și raporturile de serviciu, precum și în legislația națională, în pactele, tratatele și convențiile internaționale la care România este parte.(2) Constituirea, organizarea și funcționarea sindicatelor se reglementează prin lege.Articolul 215Sindicatele participă prin reprezentanții proprii, în condițiile legii, la negocierea și încheierea contractelor colective de muncă, la tratative sau acorduri cu autoritățile publice și cu patronatele, precum și în structurile specifice dialogului social.Articolul 216Sindicatele se pot asocia în mod liber, în condițiile legii, în federații, confederații sau uniuni teritoriale.Articolul 217Exercițiul dreptului sindical al salariaților este recunoscut la nivelul tuturor angajatorilor, cu respectarea drepturilor și libertăților garantate prin Constituție și în conformitate cu dispozițiile prezentului cod și ale legilor speciale.Articolul 218(1) Este interzisă orice intervenție a autorităților publice de natură a limita drepturile sindicale sau a împiedica exercitarea lor legală.(2) Este interzis, de asemenea, orice act de ingerință al patronilor sau al organizațiilor patronale, fie direct, fie prin reprezentanții sau membrii lor, în constituirea organizațiilor sindicale sau în exercitarea drepturilor lor.Articolul 219La cererea membrilor lor, sindicatele pot să îi reprezinte pe aceștia în cadrul conflictelor de muncă, în condițiile legii.Articolul 220(1) Reprezentanților aleși în organele de conducere ale sindicatelor li se asigură protecția legii contra oricăror forme de condiționare, constrângere sau limitare a exercitării funcțiilor lor.(2) Pe toată durata exercitării mandatului, reprezentanții aleși în organele de conducere ale sindicatelor nu pot fi concediați pentru motive ce țin de îndeplinirea mandatului pe care l-au primit de la salariații din unitate.(3) Alte măsuri de protecție a celor aleși în organele de conducere ale sindicatelor sunt prevăzute în legi speciale și în contractul colectiv de muncă aplicabil.Capitolul III Reprezentanții salariațilorArticolul 221(1) La angajatorii la care sunt încadrați mai mult de 20 de salariați și la care nu sunt constituite organizații sindicale reprezentative conform legii, interesele salariaților pot fi promovate și apărate de reprezentanții lor, aleși și mandatați special în acest scop.(2) Reprezentanții salariaților sunt aleși în cadrul adunării generale a salariaților, cu votul a cel puțin jumătate din numărul total al salariaților.(3) Reprezentanții salariaților nu pot să desfășoare activități ce sunt recunoscute prin lege exclusiv sindicatelor.Articolul 222(1) Pot fi aleși ca reprezentanți ai salariaților salariații care au capacitate deplină de exercițiu.(2) Numărul de reprezentanți aleși ai salariaților se stabilește de comun acord cu angajatorul, în raport cu numărul de salariați ai acestuia.(3) Durata mandatului reprezentanților salariaților nu poate fi mai mare de 2 ani.Articolul 223Reprezentanții salariaților au următoarele atribuții principale:a) să urmărească respectarea drepturilor salariaților, în conformitate cu legislația în vigoare, cu contractul colectiv de muncă aplicabil, cu contractele individuale de muncă și cu regulamentul intern;b) să participe la elaborarea regulamentului intern;c) să promoveze interesele salariaților referitoare la salariu, condiții de muncă, timp de muncă și timp de odihnă, stabilitate în muncă, precum și orice alte interese profesionale, economice și sociale legate de relațiile de muncă;d) să sesizeze inspectoratul de muncă cu privire la nerespectarea dispozițiilor legale și ale contractului colectiv de muncă aplicabil;e) să negocieze contractul colectiv de muncă, în condițiile legii.Articolul 224Atribuțiile reprezentanților salariaților, modul de îndeplinire a acestora, precum și durata și limitele mandatului lor se stabilesc în cadrul adunării generale a salariaților, în condițiile legii.Articolul 225Numărul de ore în cadrul programului normal de lucru pentru reprezentanții salariaților destinat în vederea îndeplinirii mandatului pe care l-au primit se stabilește prin contractul colectiv de muncă aplicabil sau, în lipsa acestuia, prin negociere directă cu conducerea unității.Articolul 226Pe toată durata exercitării mandatului, reprezentanții salariaților nu pot fi concediați pentru motive ce țin de îndeplinirea mandatului pe care l-au primit de la salariați.Capitolul IV PatronatulArticolul 227(1) Patronatele, denumite și organizații de angajatori, constituite în condițiile legii, sunt organizații ale angajatorilor, autonome, fără caracter politic, înființate ca persoane juridice de drept privat, fără scop patrimonial.(2) Angajatorii se pot asocia în federații și/sau confederații ori alte structuri asociative, conform legii.Articolul 228Constituirea, organizarea și funcționarea patronatelor, precum și exercitarea drepturilor și obligațiilor acestora sunt reglementate prin lege specială.Titlul VIII Contractele colective de muncăArticolul 229(1) Contractul colectiv de muncă este convenția încheiată în formă scrisă între angajator sau organizația patronală, de o parte, și salariați, reprezentați prin sindicate ori în alt mod prevăzut de lege, de cealaltă parte, prin care se stabilesc clauze privind condițiile de muncă, salarizarea, precum și alte drepturi și obligații ce decurg din raporturile de muncă.(2) Negocierea colectivă la nivel de unitate este obligatorie, cu excepția cazului în care angajatorul are încadrați mai puțin de 21 de salariați.(3) La negocierea clauzelor și la încheierea contractelor colective de muncă părțile sunt egale și libere.(4) Contractele colective de muncă, încheiate cu respectarea dispozițiilor legale, constituie legea părților.Articolul 230Părțile, reprezentarea acestora, precum și procedura de negociere și de încheiere a contractelor colective de muncă sunt stabilite potrivit legii.Titlul IX Conflictele de muncăCapitolul I Dispoziții generaleArticolul 231Prin conflicte de muncă se înțelege conflictele dintre salariați și angajatori privind interesele cu caracter economic, profesional sau social ori drepturile rezultate din desfășurarea raporturilor de muncă.Articolul 231^1(1) Accesul neîngrădit la justiție este garantat de lege. În cazul unui conflict individual de muncă, părțile vor acționa cu bună-credință și vor încerca soluționarea amiabilă a acestuia.(2) În vederea promovării soluționării amiabile și cu celeritate a conflictelor individuale de muncă, prin derogare de la prevederile art. 208 din Legea dialogului social nr. 62/2011, republicată, cu modificările și completările ulterioare, la încheierea contractului individual de muncă sau pe parcursul executării acestuia, părțile pot cuprinde în contract o clauză prin care stabilesc că orice conflict individual de muncă se soluționează pe cale amiabilă, prin procedura concilierii.(3) Prin conciliere, în sensul prezentei legi, se înțelege modalitatea de soluționare amiabilă a conflictelor individuale de muncă, cu ajutorul unui consultant extern specializat în legislația muncii, în condiții de neutralitate, imparțialitate, confidențialitate și având liberul consimțământ al părților.(4) Consultantul extern specializat în legislația muncii prevăzut la alin. (3), denumit în continuare consultant extern, poate fi un avocat, un expert în legislația muncii sau, după caz, un mediator specializat în legislația muncii, care, prin rolul său activ, va stărui ca părțile să acționeze responsabil pentru stingerea conflictului, cu respectarea drepturilor salariaților recunoscute de lege sau stabilite prin contractele de muncă. Onorariul consultantului extern va fi suportat de către părți conform înțelegerii acestora.(5) Părțile au dreptul să își aleagă în mod liber consultantul extern.(6) Oricare dintre părți se poate adresa consultantului extern în vederea deschiderii procedurii de conciliere a conflictului individual de muncă. Acesta va transmite celeilalte părți invitația scrisă, prin mijloacele de comunicare prevăzute în contractul individual de muncă.(7) Data deschiderii procedurii de conciliere nu poate depăși 5 zile lucrătoare de la data comunicării invitației prevăzute la alin. (6). Termenul de contestare a conflictelor de muncă se suspendă pe durata concilierii.(8) În cazul în care, ca urmare a dezbaterilor, se ajunge la o soluție, consultantul extern va redacta un acord care va conține înțelegerea părților și modalitatea de stingere a conflictului. Acordul va fi semnat de către părți și de către consultantul extern și va produce efecte de la data semnării sau de la data expres prevăzută în acesta.(9) Procedura concilierii se închide prin întocmirea unui proces-verbal semnat de către părți și de către consultantul extern, în următoarele situații:a) prin încheierea unei înțelegeri între părți în urma soluționării conflictului;b) prin constatarea de către consultantul extern a eșuării concilierii;c) prin neprezentarea uneia dintre părți la data stabilită în invitația prevăzută la alin. (7).(10) În cazul în care părțile au încheiat numai o înțelegere parțială, precum și în cazurile prevăzute la alin. (9) lit. b) și c), orice parte se poate adresa instanței competente cu respectarea prevederilor art. 208 și 210 din Legea nr. 62/2011, republicată, cu modificările și completările ulterioare, în vederea soluționării în totalitate a conflictului individual de muncă.(la 03-10-2020, Capitolul I din Titlul IX a fost completat de Punctul 3, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )Articolul 232Procedura de soluționare a conflictelor de muncă se stabilește prin lege specială.Capitolul II GrevaArticolul 233Salariații au dreptul la grevă pentru apărarea intereselor profesionale, economice și sociale.Articolul 234(1) Greva reprezintă încetarea voluntară și colectivă a lucrului de către salariați.(2) Participarea salariaților la grevă este liberă. Niciun salariat nu poate fi constrâns să participe sau să nu participe la o grevă.(3) Limitarea sau interzicerea dreptului la grevă poate interveni numai în cazurile și pentru categoriile de salariați prevăzute expres de lege.Articolul 235Participarea la grevă, precum și organizarea acesteia cu respectarea legii nu reprezintă o încălcare a obligațiilor salariaților și nu pot avea drept consecință sancționarea disciplinară a salariaților greviști sau a organizatorilor grevei.Articolul 236Modul de exercitare a dreptului de grevă, organizarea, declanșarea și desfășurarea grevei, procedurile prealabile declanșării grevei, suspendarea și încetarea grevei, precum și orice alte aspecte legate de grevă se reglementează prin lege specială.Titlul X Inspecția MunciiArticolul 237Aplicarea reglementărilor generale și speciale în domeniul relațiilor de muncă, securității și sănătății în muncă este supusă controlului Inspecției Muncii, ca organism specializat al administrației publice centrale, cu personalitate juridică, în subordinea Ministerului Muncii, Familiei și Protecției Sociale.Articolul 238Inspecția Muncii are în subordine inspectoratele teritoriale de muncă, organizate în fiecare județ și în municipiul București.Articolul 239Înființarea și organizarea Inspecției Muncii sunt reglementate prin lege specială.Articolul 240Prin derogare de la prevederile art. 3 alin. (2) din Legea nr. 252/2003 privind registrul unic de control, în cazul controalelor care au ca obiectiv depistarea muncii fără forme legale, inspectorii de muncă vor completa registrul unic de control după efectuarea controlului.Titlul XI Răspunderea juridicăCapitolul I Regulamentul internArticolul 241Regulamentul intern se întocmește de către angajator, cu consultarea sindicatului sau a reprezentanților salariaților, după caz.Articolul 242Regulamentul intern cuprinde cel puțin următoarele categorii de dispoziții:a) reguli privind protecția, igiena și securitatea în muncă în cadrul unității;b) reguli privind respectarea principiului nediscriminării și al înlăturării oricărei forme de încălcare a demnității;c) drepturile și obligațiile angajatorului și ale salariaților;d) procedura de soluționare pe cale amiabilă a conflictelor individuale de muncă, a cererilor sau a reclamațiilor individuale ale salariaților;(la 03-10-2020, Litera d) din Articolul 242 , Capitolul I , Titlul XI a fost modificată de Punctul 4, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )e) reguli concrete privind disciplina muncii în unitate;f) abaterile disciplinare și sancțiunile aplicabile;g) reguli referitoare la procedura disciplinară;h) modalitățile de aplicare a altor dispoziții legale sau contractuale specifice;i) criteriile și procedurile de evaluare profesională a salariaților.Articolul 243(1) Regulamentul intern se aduce la cunoștința salariaților prin grija angajatorului și își produce efectele față de salariați din momentul încunoștințării acestora.(2) Obligația de informare a salariaților cu privire la conținutul regulamentului intern trebuie îndeplinită de angajator.(3) Modul concret de informare a fiecărui salariat cu privire la conținutul regulamentului intern se stabilește prin contractul colectiv de muncă aplicabil sau, după caz, prin conținutul regulamentului intern.(4) Regulamentul intern se afișează la sediul angajatorului.Articolul 244Orice modificare ce intervine în conținutul regulamentului intern este supusă procedurilor de informare prevăzute la art. 243.Articolul 245(1) Orice salariat interesat poate sesiza angajatorul cu privire la dispozițiile regulamentului intern, în măsura în care face dovada încălcării unui drept al său.(2) Controlul legalității dispozițiilor cuprinse în regulamentul intern este de competența instanțelor judecătorești, care pot fi sesizate în termen de 30 de zile de la data comunicării de către angajator a modului de soluționare a sesizării formulate potrivit alin. (1).Articolul 246(1) Întocmirea regulamentului intern la nivelul fiecărui angajator se realizează în termen de 60 de zile de la data intrării în vigoare a prezentului cod.(2) În cazul angajatorilor înființați după intrarea în vigoare a prezentului cod, termenul de 60 de zile prevăzut la alin. (1) începe să curgă de la data dobândirii personalității juridice.Capitolul II Răspunderea disciplinarăArticolul 247(1) Angajatorul dispune de prerogativă disciplinară, având dreptul de a aplica, potrivit legii, sancțiuni disciplinare salariaților săi ori de câte ori constată că aceștia au săvârșit o abatere disciplinară.(2) Abaterea disciplinară este o faptă în legătură cu munca și care constă într-o acțiune sau inacțiune săvârșită cu vinovăție de către salariat, prin care acesta a încălcat normele legale, regulamentul intern, contractul individual de muncă sau contractul colectiv de muncă aplicabil, ordinele și dispozițiile legale ale conducătorilor ierarhici.Articolul 248(1) Sancțiunile disciplinare pe care le poate aplica angajatorul în cazul în care salariatul săvârșește o abatere disciplinară sunt:a) avertismentul scris;b) retrogradarea din funcție, cu acordarea salariului corespunzător funcției în care s-a dispus retrogradarea, pentru o durată ce nu poate depăși 60 de zile;c) reducerea salariului de bază pe o durată de 1-3 luni cu 5-10%;d) reducerea salariului de bază și/sau, după caz, și a indemnizației de conducere pe o perioadă de 1-3 luni cu 5-10%;e) desfacerea disciplinară a contractului individual de muncă.(2) În cazul în care, prin statute profesionale aprobate prin lege specială, se stabilește un alt regim sancționator, va fi aplicat acesta.(3) Sancțiunea disciplinară se radiază de drept în termen de 12 luni de la aplicare, dacă salariatului nu i se aplică o nouă sancțiune disciplinară în acest termen. Radierea sancțiunilor disciplinare se constată prin decizie a angajatorului emisă în formă scrisă.Articolul 249(1) Amenzile disciplinare sunt interzise.(2) Pentru aceeași abatere disciplinară se poate aplica numai o singură sancțiune.Articolul 250Angajatorul stabilește sancțiunea disciplinară aplicabilă în raport cu gravitatea abaterii disciplinare săvârșite de salariat, avându-se în vedere următoarele:a) împrejurările în care fapta a fost săvârșită;b) gradul de vinovăție a salariatului;c) consecințele abaterii disciplinare;d) comportarea generală în serviciu a salariatului;e) eventualele sancțiuni disciplinare suferite anterior de către acesta.Articolul 251(1) Sub sancțiunea nulității absolute, nicio măsură, cu excepția celei prevăzute la art. 248 alin. (1) lit. a), nu poate fi dispusă mai înainte de efectuarea unei cercetări disciplinare prealabile.(1^1) Pentru efectuarea cercetării disciplinare, angajatorul va desemna o persoană sau va stabili o comisie ori va apela la serviciile unui consultant extern specializat în legislația muncii, pe care o/îl va împuternici în acest sens.(la 03-10-2020, Articolul 251 din Capitolul II , Titlul XI a fost completat de Punctul 5, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )(2) În vederea desfășurării cercetării disciplinare prealabile, salariatul va fi convocat în scris de către persoana desemnată, de către președintele comisiei sau de către consultantul extern, împuterniciți potrivit alin. (1^1), precizându-se obiectul, data, ora și locul întrevederii.(la 03-10-2020, Alineatul (2) din Articolul 251 , Capitolul II , Titlul XI a fost modificat de Punctul 6, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )(3) Neprezentarea salariatului la convocarea făcută în condițiile prevăzute la alin. (2) fără un motiv obiectiv dă dreptul angajatorului să dispună sancționarea, fără efectuarea cercetării disciplinare prealabile.(4) În cursul cercetării disciplinare prealabile salariatul are dreptul să formuleze și să susțină toate apărările în favoarea sa și să ofere comisiei sau persoanei împuternicite să realizeze cercetarea toate probele și motivațiile pe care le consideră necesare, precum și dreptul să fie asistat, la cererea sa, de către un consultant extern specializat în legislația muncii sau de către un reprezentant al sindicatului al cărui membru este.(la 03-10-2020, Alineatul (4) din Articolul 251 , Capitolul II , Titlul XI a fost modificat de Punctul 6, ARTICOLUL UNIC din LEGEA nr. 213 din 30 septembrie 2020, publicată în MONITORUL OFICIAL nr. 893 din 30 septembrie 2020 )Articolul 252(1) Angajatorul dispune aplicarea sancțiunii disciplinare printr-o decizie emisă în formă scrisă, în termen de 30 de zile calendaristice de la data luării la cunoștință despre săvârșirea abaterii disciplinare, dar nu mai târziu de 6 luni de la data săvârșirii faptei.(2) Sub sancțiunea nulității absolute, în decizie se cuprind în mod obligatoriu:a) descrierea faptei care constituie abatere disciplinară;b) precizarea prevederilor din statutul de personal, regulamentul intern, contractul individual de muncă sau contractul colectiv de muncă aplicabil care au fost încălcate de salariat;c) motivele pentru care au fost înlăturate apărările formulate de salariat în timpul cercetării disciplinare prealabile sau motivele pentru care, în condițiile prevăzute la art. 251 alin. (3), nu a fost efectuată cercetarea;d) temeiul de drept în baza căruia sancțiunea disciplinară se aplică;e) termenul în care sancțiunea poate fi contestată;f) instanța competentă la care sancțiunea poate fi contestată.(3) Decizia de sancționare se comunică salariatului în cel mult 5 zile calendaristice de la data emiterii și produce efecte de la data comunicării.(4) Comunicarea se predă personal salariatului, cu semnătură de primire, ori, în caz de refuz al primirii, prin scrisoare recomandată, la domiciliul sau reședința comunicată de acesta.(5) Decizia de sancționare poate fi contestată de salariat la instanțele judecătorești competente în termen de 30 de zile calendaristice de la data comunicării.Capitolul III Răspunderea patrimonialăArticolul 253(1) Angajatorul este obligat, în temeiul normelor și principiilor răspunderii civile contractuale, să îl despăgubească pe salariat în situația în care acesta a suferit un prejudiciu material sau moral din culpa angajatorului în timpul îndeplinirii obligațiilor de serviciu sau în legătură cu serviciul.(2) În cazul în care angajatorul refuză să îl despăgubească pe salariat, acesta se poate adresa cu plângere instanțelor judecătorești competente.(3) Angajatorul care a plătit despăgubirea își va recupera suma aferentă de la salariatul vinovat de producerea pagubei, în condițiile art. 254 și următoarele.Articolul 254(1) Salariații răspund patrimonial, în temeiul normelor și principiilor răspunderii civile contractuale, pentru pagubele materiale produse angajatorului din vina și în legătură cu munca lor.(2) Salariații nu răspund de pagubele provocate de forța majoră sau de alte cauze neprevăzute care nu puteau fi înlăturate și nici de pagubele care se încadrează în riscul normal al serviciului.(3) În situația în care angajatorul constată că salariatul său a provocat o pagubă din vina și în legătură cu munca sa, va putea solicita salariatului, printr-o notă de constatare și evaluare a pagubei, recuperarea contravalorii acesteia, prin acordul părților, într-un termen care nu va putea fi mai mic de 30 de zile de la data comunicării.(4) Contravaloarea pagubei recuperate prin acordul părților, conform alin. (3), nu poate fi mai mare decât echivalentul a 5 salarii minime brute pe economie.Articolul 255(1) Când paguba a fost produsă de mai mulți salariați, cuantumul răspunderii fiecăruia se stabilește în raport cu măsura în care a contribuit la producerea ei.(2) Dacă măsura în care s-a contribuit la producerea pagubei nu poate fi determinată, răspunderea fiecăruia se stabilește proporțional cu salariul său net de la data constatării pagubei și, atunci când este cazul, și în funcție de timpul efectiv lucrat de la ultimul său inventar.Articolul 256(1) Salariatul care a încasat de la angajator o sumă nedatorată este obligat să o restituie.(2) Dacă salariatul a primit bunuri care nu i se cuveneau și care nu mai pot fi restituite în natură sau dacă acestuia i s-au prestat servicii la care nu era îndreptățit, este obligat să suporte contravaloarea lor. Contravaloarea bunurilor sau serviciilor în cauză se stabilește potrivit valorii acestora de la data plății.Articolul 257(1) Suma stabilită pentru acoperirea daunelor se reține în rate lunare din drepturile salariale care se cuvin persoanei în cauză din partea angajatorului la care este încadrată în muncă.(2) Ratele nu pot fi mai mari de o treime din salariul lunar net, fără a putea depăși împreună cu celelalte rețineri pe care le-ar avea cel în cauză jumătate din salariul respectiv.Articolul 258(1) În cazul în care contractul individual de muncă încetează înainte ca salariatul să îl fi despăgubit pe angajator și cel în cauză se încadrează la un alt angajator ori devine funcționar public, reținerile din salariu se fac de către noul angajator sau noua instituție ori autoritate publică, după caz, pe baza titlului executoriu transmis în acest scop de către angajatorul păgubit.(2) Dacă persoana în cauză nu s-a încadrat în muncă la un alt angajator, în temeiul unui contract individual de muncă ori ca funcționar public, acoperirea daunei se va face prin urmărirea bunurilor sale, în condițiile Codului de procedură civilă.Articolul 259În cazul în care acoperirea prejudiciului prin rețineri lunare din salariu nu se poate face într-un termen de maximum 3 ani de la data la care s-a efectuat prima rată de rețineri, angajatorul se poate adresa executorului judecătoresc în condițiile Codului de procedură civilă.Capitolul IV Răspunderea contravenționalăArticolul 260(1) Constituie contravenție și se sancționează astfel următoarele fapte:a) nerespectarea dispozițiilor privind garantarea în plată a salariului minim brut pe țară, cu amendă de la 300 lei la 2.000 lei;b) încălcarea de către angajator a prevederilor art. 34 alin. (5), cu amendă de la 300 lei la 1.000 lei;c) împiedicarea sau obligarea, prin amenințări ori prin violențe, a unui salariat sau a unui grup de salariați să participe la grevă ori să muncească în timpul grevei, cu amendă de la 1.500 lei la 3.000 lei;d) stipularea în contractul individual de muncă a unor clauze contrare dispozițiilor legale, cu amendă de la 2.000 lei la 5.000 lei;e) primirea la muncă a uneia sau a mai multor persoane fără încheierea unui contract individual de muncă, potrivit art. 16 alin. (1), cu amendă de 20.000 lei pentru fiecare persoană astfel identificată, fără a depăși valoarea cumulată de 200.000 lei;(la 13-04-2018, Litera e) din Alineatul (1) , Articolul 260 , Capitolul IV , Titlul XI a fost modificată de Punctul 6, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )e^1) primirea la muncă a uneia sau a mai multor persoane fără transmiterea elementelor contractului individual de muncă în registrul general de evidență a salariaților cel târziu în ziua anterioară începerii activității, cu amendă de 20.000 lei pentru fiecare persoană astfel identificată, fără a depăși valoarea cumulată de 200.000 lei;(la 13-04-2018, Litera e^1) din Alineatul (1) , Articolul 260 , Capitolul IV , Titlul XI a fost modificată de Punctul 7, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )e^2) primirea la muncă a unuia sau a mai multor salariați în perioada în care acesta/aceștia are/au contractul individual de muncă suspendat, cu amendă de 20.000 lei pentru fiecare persoană astfel identificată, fără a depăși valoarea cumulată de 200.000 lei;(la 13-04-2018, Litera e^2) din Alineatul (1) , Articolul 260 , Capitolul IV , Titlul XI a fost modificată de Punctul 7, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )e^3) primirea la muncă a unuia sau a mai multor salariați în afara programului de lucru stabilit în cadrul contractelor individuale de muncă cu timp parțial, cu amendă de 10.000 lei pentru fiecare persoană astfel identificată, fără a depăși valoarea cumulată de 200.000 lei;(la 13-04-2018, Litera e^3) din Alineatul (1) , Articolul 260 , Capitolul IV , Titlul XI a fost modificată de Punctul 7, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )f) prestarea muncii de către o persoană fără încheierea unui contract individual de muncă, cu amendă de la 500 lei la 1.000 lei;g) încălcarea de către angajator a prevederilor art. 139 și 142, cu amendă de la 5.000 lei la 10.000 lei;h) încălcarea obligației prevăzute la art. 140, cu amendă de la 5.000 lei la 20.000 lei;i) nerespectarea dispozițiilor privind munca suplimentară, cu amendă de la 1.500 lei la 3.000 lei pentru fiecare persoană identificată ca prestând muncă suplimentară.(la 21-06-2020, Litera i) din Alineatul (1) , Articolul 260 , Capitolul IV , Titlul XI a fost modificată de ARTICOLUL UNIC din LEGEA nr. 85 din 18 iunie 2020, publicată în MONITORUL OFICIAL nr. 525 din 18 iunie 2020 )j) nerespectarea prevederilor legale privind acordarea repausului săptămânal, cu amendă de la 1.500 lei la 3.000 lei;k) neacordarea indemnizației prevăzute la art. 53 alin. (1), în cazul în care angajatorul își întrerupe temporar activitatea cu menținerea raporturilor de muncă, cu amendă de la 1.500 lei la 5.000 lei;l) încălcarea prevederilor legale referitoare la munca de noapte, cu amendă de la 1.500 lei la 3.000 lei;m) încălcarea de către angajator a obligației prevăzute la art. 27 și 119, cu amendă de la 1.500 lei la 3.000 lei;n) nerespectarea prevederilor legale privind înregistrarea de către angajator a demisiei, cu amendă de la 1.500 lei la 3.000 lei;o) încălcarea de către agentul de muncă temporară a obligației prevăzute la art. 102, cu amendă de la 5.000 lei la 10.000 lei, pentru fiecare persoană identificată, fără a depăși valoarea cumulată de 100.000 lei;p) încălcarea prevederilor art. 16 alin. (3), cu amendă de la 1.500 lei la 2.000 lei.q) încălcarea prevederilor art. 16 alin. (4), cu amendă de 10.000 lei;(la 07-08-2017, Alineatul (1) din Articolul 260 , Capitolul IV , Titlul XI a fost completat de Punctul 7, Articolul I din ORDONANȚA DE URGENȚĂ nr. 53 din 4 august 2017, publicată în MONITORUL OFICIAL nr. 644 din 07 august 2017 )r) nerespectarea dispozițiilor art. 5 alin. (2)-(9) și ale art. 59 lit. a), cu amendă de la 1.000 lei la 20.000 lei.(la 27-07-2020, Alineatul (1) din Articolul 260 , Capitolul IV , Titlul XI a fost completat de Punctul 4, ARTICOLUL UNIC din LEGEA nr. 151 din 23 iulie 2020, publicată în MONITORUL OFICIAL nr. 658 din 24 iulie 2020 )(1^1) Prin derogare de la prevederile art. 28 alin. (1) din Ordonanța Guvernului nr. 2/2001 privind regimul juridic al contravențiilor, aprobată cu modificări și completări prin Legea nr. 180/2002, cu modificările și completările ulterioare, contravenientul poate achita, în termen de cel mult 48 de ore de la data încheierii procesului-verbal ori, după caz, de la data comunicării acestuia, jumătate din amenda aplicată potrivit alin. (1) lit. e)-e^3), inspectorul de muncă făcând mențiune despre această posibilitate în procesul-verbal.(la 13-04-2018, Alineatul (1^1) din Articolul 260 , Capitolul IV , Titlul XI a fost modificat de Punctul 8, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )(2) Constatarea contravențiilor și aplicarea sancțiunilor se fac de către inspectorii de muncă.(3) Contravențiilor prevăzute la alin. (1) li se aplică dispozițiile legislației în vigoare.(4) În cazul constatării săvârșirii uneia dintre faptele prevăzute la alin. (1) lit. e)-e^2), inspectorul de muncă dispune măsura sistării activității locului de muncă organizat, supus controlului, în condițiile stabilite în procedura de sistare elaborată de Inspecția Muncii și aprobată prin ordin al ministrului muncii și justiției sociale, publicat în Monitorul Oficial al României, Partea I, după consultarea prealabilă a confederațiilor sindicale și patronale reprezentative la nivel național.(la 13-04-2018, Alineatul (4) din Articolul 260 , Capitolul IV , Titlul XI a fost modificat de Punctul 9, Punctul 9, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )(5) Angajatorul poate relua activitatea numai după achitarea amenzii contravenționale, în condițiile legii, și numai după ce a remediat deficiențele care au condus la sistarea activității prin încheierea contractului individual de muncă, transmiterea elementelor contractului individual de muncă în registrul general de evidență a salariaților sau, după caz, încetarea suspendării contractului individual de muncă și prezentarea documentelor care dovedesc plata contribuțiilor sociale și a impozitului pe venit aferente veniturilor salariale care se cuvin lucrătorului pentru perioada în care a prestat activitate nedeclarată.(la 13-04-2018, Alineatul (5) din Articolul 260 , Capitolul IV , Titlul XI a fost modificat de Punctul 9, Punctul 9, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )(6) Reluarea activității cu încălcarea dispozițiilor alin. (5) constituie infracțiune și se sancționează cu închisoare de la 6 luni la 2 ani sau cu amendă.(la 13-04-2018, Articolul 260 din Capitolul IV , Titlul XI a fost completat de Punctul 9, Punctul 9, ARTICOL UNIC din LEGEA nr. 88 din 4 aprilie 2018, publicată în MONITORUL OFICIAL nr. 315 din 10 aprilie 2018 )Capitolul V Răspunderea penalăArticolul 261Abrogat.(la 01-02-2014, Art. 261 a fost abrogat de pct. 1 al art. 127, Titlul II din LEGEA nr. 187 din 24 octombrie 2012, publicată în MONITORUL OFICIAL nr. 757 din 12 noiembrie 2012. )Articolul 262Abrogat.(la 01-02-2014, Art. 262 a fost abrogat de pct. 1 al art. 127, Titlul II din LEGEA nr. 187 din 24 octombrie 2012, publicată în MONITORUL OFICIAL nr. 757 din 12 noiembrie 2012. )Articolul 263Abrogat.(la 01-02-2014, Art. 263 a fost abrogat de pct. 1 al art. 127, Titlul II din LEGEA nr. 187 din 24 octombrie 2012, publicată în MONITORUL OFICIAL nr. 757 din 12 noiembrie 2012. )Articolul 264(1) Constituie infracțiune și se pedepsește cu închisoare de la o lună la un an sau cu amendă penală fapta persoanei care, în mod repetat, stabilește pentru salariații încadrați în baza contractului individual de muncă salarii sub nivelul salariului minim brut pe țară garantat în plată, prevăzut de lege.(2) Cu pedeapsa prevăzută la alin. (1) se sancționează și infracțiunea constând în refuzul nejustificat al unei persoane de a prezenta organelor competente documentele legale, în scopul împiedicării verificărilor privitoare la aplicarea reglementărilor generale și speciale în domeniul relațiilor de muncă, securității și sănătății în muncă, în termen de cel mult 15 zile de la primirea celei de-a doua solicitări.(3) Cu pedeapsa prevăzută la alin. (1) se sancționează și infracțiunea constând în împiedicarea sub orice formă a organelor competente de a intra, în condițiile prevăzute de lege, în sedii, incinte, spații, terenuri sau mijloace de transport pe care angajatorul le folosește în realizarea activității lui profesionale, pentru a efectua verificări privitoare la aplicarea reglementărilor generale și speciale în domeniul relațiilor de muncă, securității și sănătății în muncă.(4) Abrogat.(la 07-08-2017, Alineatul (4) din Articolul 264 , Capitolul V , Titlul XI a fost abrogat de Punctul 10, Articolul I din ORDONANȚA DE URGENȚĂ nr. 53 din 4 august 2017, publicată în MONITORUL OFICIAL nr. 644 din 07 august 2017 )-------Art. 264 a fost modificat de pct. 2 al art. 127, Titlul II din LEGEA nr. 187 din 24 octombrie 2012, publicată în MONITORUL OFICIAL nr. 757 din 12 noiembrie 2012.Articolul 265(1) Încadrarea în muncă a unui minor cu nerespectarea condițiilor legale de vârstă sau folosirea acestuia pentru prestarea unor activități cu încălcarea prevederilor legale referitoare la regimul de muncă al minorilor constituie infracțiune și se pedepsește cu închisoare de la 3 luni la 2 ani sau cu amendă.(2) Primirea la muncă a unei persoane aflate în situație de ședere ilegală în România, cunoscând că aceasta este victimă a traficului de persoane, constituie infracțiune și se sancționează cu închisoare de la 3 luni la 2 ani sau cu amendă.(la 07-08-2017, Alineatul (2) din Articolul 265 , Capitolul V , Titlul XI a fost modificat de Punctul 11, Articolul I din ORDONANȚA DE URGENȚĂ nr. 53 din 4 august 2017, publicată în MONITORUL OFICIAL nr. 644 din 07 august 2017 )(3) Dacă munca prestată de persoanele prevăzute la alin. (2) sau la art. 264 alin. (4) este de natură să le pună în pericol viața, integritatea sau sănătatea, pedeapsa este închisoarea de la 6 luni la 3 ani.(4) În cazul săvârșirii uneia dintre infracțiunile prevăzute la alin. (2) și (3) și la art. 264 alin. (4), instanța de judecată poate dispune și aplicarea uneia sau mai multora dintre următoarele pedepse complementare:a) pierderea totală sau parțială a dreptului angajatorului de a beneficia de prestații, ajutoare ori subvenții publice, inclusiv fonduri ale Uniunii Europene gestionate de autoritățile române, pentru o perioadă de până la 5 ani;b) interzicerea dreptului angajatorului de a participa la atribuirea unui contract de achiziții publice pentru o perioadă de până la 5 ani;c) recuperarea integrală sau parțială a prestațiilor, ajutoarelor ori subvențiilor publice, inclusiv fonduri ale Uniunii Europene gestionate de autoritățile române, atribuite angajatorului pe o perioadă de până la 12 luni înainte de comiterea infracțiunii;d) închiderea temporară sau definitivă a punctului ori a punctelor de lucru în care s-a comis infracțiunea sau retragerea temporară ori definitivă a unei licențe de desfășurare a activității profesionale în cauză, dacă acest lucru este justificat de gravitatea încălcării.(5) În cazul săvârșirii uneia dintre infracțiunile prevăzute la alin. (2) și (3) și la art. 264 alin. (4), angajatorul va fi obligat să plătească sumele reprezentând:a) orice remunerație restantă datorată persoanelor angajate ilegal. Cuantumul remunerației se presupune a fi egal cu salariul mediu brut pe economie, cu excepția cazului în care fie angajatorul, fie angajatul poate dovedi contrariul;b) cuantumul tuturor impozitelor, taxelor și contribuțiilor de asigurări sociale pe care angajatorul le-ar fi plătit dacă persoana ar fi fost angajată legal, inclusiv penalitățile de întârziere și amenzile administrative corespunzătoare;c) cheltuielile determinate de transferul plăților restante în țara în care persoana angajată ilegal s-a întors de bunăvoie sau a fost returnată în condițiile legii.(6) În cazul săvârșirii uneia dintre infracțiunile prevăzute la alin. (2) și (3) și la art. 264 alin. (4) de către un subcontractant, atât contractantul principal, cât și orice subcontractant intermediar, dacă au avut cunoștință de faptul că subcontractantul angajator angaja străini aflați în situație de ședere ilegală, pot fi obligați de către instanță, în solidar cu angajatorul sau în locul subcontractantului angajator ori al contractantului al cărui subcontractant direct este angajatorul, la plata sumelor de bani prevăzute la alin. (5) lit. a) și c).(la 01-02-2014, Art. 265 a fost modificat de pct. 3 al art. 127, Titlul II din LEGEA nr. 187 din 24 octombrie 2012, publicată în MONITORUL OFICIAL nr. 757 din 12 noiembrie 2012. )Titlul XII Jurisdicția munciiCapitolul I Dispoziții generaleArticolul 266Jurisdicția muncii are ca obiect soluționarea conflictelor de muncă cu privire la încheierea, executarea, modificarea, suspendarea și încetarea contractelor individuale sau, după caz, colective de muncă prevăzute de prezentul cod, precum și a cererilor privind raporturile juridice dintre partenerii sociali, stabilite potrivit prezentului cod.Articolul 267Pot fi părți în conflictele de muncă:a) salariații, precum și orice altă persoană titulară a unui drept sau a unei obligații în temeiul prezentului cod, al altor legi sau al contractelor colective de muncă;b) angajatorii - persoane fizice și/sau persoane juridice -, agenții de muncă temporară, utilizatorii, precum și orice altă persoană care beneficiază de o muncă desfășurată în condițiile prezentului cod;c) sindicatele și patronatele;d) alte persoane juridice sau fizice care au această vocație în temeiul legilor speciale sau al Codului de procedură civilă.Articolul 268(1) Cererile în vederea soluționării unui conflict de muncă pot fi formulate:a) în termen de 30 de zile calendaristice de la data în care a fost comunicată decizia unilaterală a angajatorului referitoare la încheierea, executarea, modificarea, suspendarea sau încetarea contractului individual de muncă;b) în termen de 30 de zile calendaristice de la data în care s-a comunicat decizia de sancționare disciplinară;c) în termen de 3 ani de la data nașterii dreptului la acțiune, în situația în care obiectul conflictului individual de muncă constă în plata unor drepturi salariale neacordate sau a unor despăgubiri către salariat, precum și în cazul răspunderii patrimoniale a salariaților față de angajator;d) pe toată durata existenței contractului, în cazul în care se solicită constatarea nulității unui contract individual sau colectiv de muncă ori a unor clauze ale acestuia;e) în termen de 6 luni de la data nașterii dreptului la acțiune, în cazul neexecutării contractului colectiv de muncă ori a unor clauze ale acestuia.(2) În toate situațiile, altele decât cele prevăzute la alin. (1), termenul este de 3 ani de la data nașterii dreptului.Capitolul II Competența materială și teritorialăArticolul 269(1) Judecarea conflictelor de muncă este de competența instanțelor judecătorești, stabilite potrivit legii.(la 15-02-2013, Alin. (1) al art. 269 a fost modificat de art. XX din LEGEA nr. 2 din 1 februarie 2013, publicată în MONITORUL OFICIAL nr. 89 din 12 februarie 2013. )(2) Cererile referitoare la cauzele prevăzute la alin. (1) se adresează instanței competente în a cărei circumscripție reclamantul își are domiciliul sau reședința ori, după caz, sediul.(3) Dacă sunt îndeplinite condițiile prevăzute de Codul de procedură civilă pentru coparticiparea procesuală activă, cererea poate fi formulată la instanța competentă pentru oricare dintre reclamanți.(la 02-06-2012, Alin. (3) al art. 269 a fost introdus de art. 46 din LEGEA nr. 76 din 24 mai 2012, publicată în MONITORUL OFICIAL nr. 365 din 30 mai 2012. )Capitolul III Reguli speciale de procedurăArticolul 270Cauzele prevăzute la art. 266 sunt scutite de taxa judiciară de timbru și de timbrul judiciar.Articolul 271(1) Cererile referitoare la soluționarea conflictelor de muncă se judecă în regim de urgență.(2) Termenele de judecată nu pot fi mai mari de 15 zile.(3) Procedura de citare a părților se consideră legal îndeplinită dacă se realizează cu cel puțin 24 de ore înainte de termenul de judecată.Articolul 272Sarcina probei în conflictele de muncă revine angajatorului, acesta fiind obligat să depună dovezile în apărarea sa până la prima zi de înfățișare.Articolul 273Administrarea probelor se face cu respectarea regimului de urgență, instanța fiind în drept să decadă din beneficiul probei admise partea care întârzie în mod nejustificat administrarea acesteia.Articolul 274Hotărârile pronunțate în fond sunt definitive și executorii de drept.Articolul 275Dispozițiile prezentului titlu se completează cu prevederile Codului de procedură civilă.Titlul XIII Dispoziții tranzitorii și finaleArticolul 276Potrivit obligațiilor internaționale asumate de România, legislația muncii va fi armonizată permanent cu normele Uniunii Europene, cu convențiile și recomandările Organizației Internaționale a Muncii, cu normele dreptului internațional al muncii.Articolul 277(1) În sensul prezentului cod, funcțiile de conducere sunt cele definite prin lege sau prin reglementări interne ale angajatorului.(2) Prezenta lege transpune prevederile art. 4 din Directiva Parlamentului European și a Consiliului 2015/1794/UE de modificare a directivelor 2008/94/CE, 2009/38/CE și 2002/14/CE ale Parlamentului European și ale Consiliului, a directivelor 98/59/CE și 2001/23/CE ale Consiliului, în ceea ce privește navigatorii, publicată în Jurnalul Oficial al Uniunii Europene (JOUE), seria L, nr. 263 din 8 octombrie 2015, precum și art. 16 lit. b), art. 18 și 19 din Directiva 2003/88/CE a Parlamentului European și a Consiliului din 4 noiembrie 2003 privind anumite aspecte ale organizării timpului de lucru, publicată în Jurnalul Oficial al Uniunii Europene, seria L, nr. 299 din 18 noiembrie 2003, și art. 3, 4 și 10 din Directiva 2008/104/CE a Parlamentului European și a Consiliului din 19 noiembrie 2008 privind munca prin agent de muncă temporară, publicată în Jurnalul Oficial al Uniunii Europene, seria L, nr. 327 din 5 decembrie 2008.(la 17-06-2018, Alineatul (2) din Articolul 277 , Titlul XIII a fost modificat de Punctul 2, Articolul IV din LEGEA nr. 127 din 11 iunie 2018, publicată în MONITORUL OFICIAL nr. 491 din 14 iunie 2018 )Articolul 278(1) Dispozițiile prezentului cod se întregesc cu celelalte dispoziții cuprinse în legislația muncii și, în măsura în care nu sunt incompatibile cu specificul raporturilor de muncă prevăzute de prezentul cod, cu dispozițiile legislației civile.(2) Prevederile prezentului cod se aplică cu titlu de drept comun și acelor raporturi juridice de muncă neîntemeiate pe un contract individual de muncă, în măsura în care reglementările speciale nu sunt complete și aplicarea lor nu este incompatibilă cu specificul raporturilor de muncă respective.Articolul 279(1) Vechimea în muncă stabilită până la data de 31 decembrie 2010 se probează cu carnetul de muncă.(2) După data abrogării Decretului nr. 92/1976 privind carnetul de muncă, cu modificările ulterioare, vechimea în muncă stabilită până la data de 31 decembrie 2010 se reconstituie, la cererea persoanei care nu posedă carnet de muncă, de către instanța judecătorească competentă să soluționeze conflictele de muncă, pe baza înscrisurilor sau a altor probe din care să rezulte existența raporturilor de muncă. Cererile de reconstituire formulate anterior datei abrogării Decretului nr. 92/1976, cu modificările ulterioare, se vor soluționa potrivit dispozițiilor acestui act normativ.(3) Angajatorii care păstrează și completează carnetele de muncă le vor elibera titularilor în mod eșalonat, până la data de 30 iunie 2011, pe bază de proces-verbal individual de predareprimire.(4) Inspectoratele teritoriale de muncă ce dețin carnetele de muncă ale salariaților le vor elibera până la data prevăzută la alin. (3), în condițiile stabilite prin ordin al ministrului muncii, familiei și protecției sociale.(5) Anunțul privind pierderea carnetelor de muncă emise în temeiul Decretului nr. 92/1976, cu modificările ulterioare, se publică în Monitorul Oficial al României, Partea a III-a.Articolul 280Pe data intrării în vigoare a prezentului cod cauzele privind conflicte de muncă aflate pe rolul tribunalelor se judecă în continuare potrivit dispozițiilor procesuale aplicabile la data sesizării instanțelor.Articolul 281(1) Prezentul cod intră în vigoare la data de 1 martie 2003.(2) Pe data intrării în vigoare a prezentului cod se abrogă:– Codul muncii al R.S.R., Legea nr. 10/1972, publicată în Buletinul Oficial, Partea I, nr. 140 din 1 decembrie 1972, cu modificările și completările ulterioare;– Legea nr. 1/1970 - Legea organizării și disciplinei muncii în unitățile socialiste de stat, publicată în Buletinul Oficial, Partea I, nr. 27 din 27 martie 1970, cu modificările și completările ulterioare;– Decretul nr. 63/1981 privind modul de recuperare a unor pagube aduse avutului obștesc, publicat în Buletinul Oficial, Partea I, nr. 17 din 25 martie 1981;– Legea nr. 30/1990 privind angajarea salariaților în funcție de competență, publicată în Monitorul Oficial al României, Partea I, nr. 125 din 16 noiembrie 1990;– Legea nr. 2/1991 privind cumulul de funcții, publicată în Monitorul Oficial al României, Partea I, nr. 1 din 8 ianuarie 1991;– Legea salarizării nr. 14/1991, publicată în Monitorul Oficial al României, Partea I, nr. 32 din 9 februarie 1991, cu modificările și completările ulterioare;– Legea nr. 6/1992 privind concediul de odihnă și alte concedii ale salariaților, publicată în Monitorul Oficial al României, Partea I, nr. 16 din 10 februarie 1992;– Legea nr. 68/1993 privind garantarea în plată a salariului minim, publicată în Monitorul Oficial al României, Partea I, nr. 246 din 15 octombrie 1993;– Legea nr. 75/1996 privind stabilirea zilelor de sărbătoare legală în care nu se lucrează, publicată în Monitorul Oficial al României, Partea I, nr. 150 din 17 iulie 1996, cu modificările și completările ulterioare;– art. 34 și 35 din Legea nr. 130/1996 privind contractul colectiv de muncă, republicată în Monitorul Oficial al României, Partea I, nr. 184 din 19 mai 1998.(3) Pe data de 1 ianuarie 2011 se abrogă dispozițiile Decretului nr. 92/1976 privind carnetul de muncă, publicat în Buletinul Oficial, Partea I, nr. 37 din 26 aprilie 1976, cu modificările ulterioare.Notă
Reproducem mai jos prevederile art. II, III și IV din Legea nr. 40/2011 pentru modificarea și completarea Legii nr. 53/2003 - Codul muncii, care nu sunt încorporate în forma republicată a Legii nr. 53/2003 - Codul muncii și care se aplică, în continuare, ca dispoziții proprii ale actului modificator:Art. II. - (1) Contractele colective de muncă și actele adiționale încheiate în intervalul de la data intrării în vigoare a prezentei legi și până la 31 decembrie 2011 nu pot prevedea o durată de valabilitate care să depășească 31 decembrie 2011. După această dată, contractele colective de muncă și actele adiționale se vor încheia pe durate stabilite prin legea specială.(2) Contractele colective de muncă în aplicare la data intrării în vigoare a prezentei legi își produc efectele până la data expirării termenului pentru care au fost încheiate.Art. III. - La data intrării în vigoare a prezentei legi se abrogă:– art. 23 alin. (1) din Legea nr. 130/1996 privind contractul colectiv de muncă, republicată în Monitorul Oficial al României, Partea I, nr. 184 din 19 mai 1998, cu modificările și completările ulterioare;– art. 72 din Legea nr. 168/1999 privind soluționarea conflictelor de muncă, publicată în Monitorul Oficial al României, Partea I, nr. 582 din 29 noiembrie 1999, cu modificările și completările ulterioare.Art. IV. - Prezenta lege intră în vigoare la 30 de zile de la data publicării în Monitorul Oficial al României, Partea I.-------
